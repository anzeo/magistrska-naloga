cleni:
- clen: 1
  id_elementa: art_1
  naslov: Predmet urejanja
  oddelek: null
  poglavje:
    id_elementa: cpt_I
    naslov: SPLOŠNE DOLOČBE
  vsebina: '1.   Namen te uredbe je izboljšati delovanje notranjega trga in spodbujati
    uvajanje na človeka osredotočene in zaupanja vredne umetne inteligence (UI) ter
    zagotoviti visoko raven varovanja zdravja, varnosti in temeljnih pravic iz Listine,
    vključno z demokracijo, pravno državo in varstvom okolja, pred škodljivimi učinki
    sistemov UI v Uniji ter podpirati inovacije.

    2.   V tej uredbi so določeni:

    (a) harmonizirana pravila za dajanje na trg, dajanje v uporabo ter za uporabo
    sistemov UI v Uniji;

    (b) prepovedi nekaterih praks UI;

    (c) posebne zahteve za visokotvegane sisteme UI in obveznosti za operaterje takih
    sistemov;

    (d) harmonizirana pravila o preglednosti za nekatere sisteme UI;

    (e) harmonizirana pravila za dajanje na trg modelov UI za splošne namene;

    (f) pravila o spremljanju trga, nadzoru trga, upravljanju in izvrševanju;

    (g) ukrepi v podporo inovacijam s posebnim poudarkom na MSP, vključno z zagonskimi
    podjetji.'
- clen: 2
  id_elementa: art_2
  naslov: Področje uporabe
  oddelek: null
  poglavje:
    id_elementa: cpt_I
    naslov: SPLOŠNE DOLOČBE
  vsebina: '1.   Ta uredba se uporablja za:

    (a) ponudnike, ki dajejo na trg ali v uporabo sisteme UI ali dajejo na trg modele
    UI za splošne namene v Uniji, ne glede na to, ali imajo ti ponudniki sedež ali
    se nahajajo v Uniji ali v tretji državi;

    (b) uvajalce sistemov UI, ki imajo sedež ali se nahajajo v Uniji;

    (c) ponudnike in uvajalce sistemov UI, ki imajo sedež ali se nahajajo v tretji
    državi, kadar se izhodni podatki, ki jih sistem UI ustvari, uporabljajo v Uniji;

    (d) uvoznike in distributerje sistemov UI;

    (e) proizvajalce proizvodov, ki dajejo sistem UI na trg ali v uporabo skupaj s svojim
    proizvodom in pod svojim imenom ali znamko;

    (f) pooblaščene zastopnike ponudnikov, ki nimajo sedeža v Uniji;

    (g) osebe, ki jih zadeva in se nahajajo v Uniji.

    2.   Za sisteme UI, ki so razvrščeni med visoko tvegane sisteme UI v skladu s členom 6(1)
    v povezavi s proizvodi, zajetimi v harmonizacijski zakonodaji Unije s seznama
    v Prilogi I, oddelek B, se uporablja samo člen 6(1), členi 102 do 109 in člen 112. Člen 57
    se uporablja le, če so bile zahteve za visokotvegane sisteme UI iz te uredbe vključene
    v to harmonizacijsko zakonodajo Unije.

    3.   Ta uredba se ne uporablja za področja, ki ne spadajo na področje uporabe
    prava Unije, in v nobenem primeru ne vpliva na pristojnosti držav članic v zvezi
    z nacionalno varnostjo, ne glede na vrsto subjekta, ki ga države članice pooblastijo
    za opravljanje nalog v zvezi s temi pristojnostmi.

    Ta uredba se ne uporablja za sisteme UI, kadar in kolikor so s spremembami ali
    brez njih dani na trg ali v uporabo oziroma se uporabljajo izključno za vojaške,
    obrambne ali nacionalne varnostne namene, ne glede na vrsto subjekta, ki izvaja
    te dejavnosti.

    Ta uredba se ne uporablja za sisteme UI, ki niso dani na trg ali v uporabo v Uniji,
    kadar se izhodni podatki uporabljajo v Uniji izključno za vojaške, obrambne ali
    nacionalne varnostne namene, ne glede na vrsto subjekta, ki izvaja te dejavnosti.

    4.   Ta uredba se ne uporablja za javne organe v tretji državi in mednarodne organizacije,
    ki spadajo na področje uporabe te uredbe na podlagi odstavka 1, kadar ti organi
    ali organizacije uporabljajo sisteme UI v okviru mednarodnega sodelovanja ali
    sporazumov za sodelovanje na področju preprečevanja, odkrivanja in preiskovanja
    kaznivih dejanj ter za sodelovanje na področju pravosodja z Unijo ali z eno ali
    več državami članicami, pod pogojem, da ta tretja država ali mednarodna organizacija
    zagotovi ustrezne zaščitne ukrepe v zvezi z varstvom temeljnih pravic in svoboščin
    posameznikov.

    5.   Ta uredba ne vpliva na uporabo določb o odgovornosti ponudnikov posredniških
    storitev iz poglavja II Uredbe (EU) 2022/2065.

    6.   Ta uredba se ne uporablja za sisteme UI ali modele UI, vključno z njihovimi
    izhodnimi podatki, posebej razvite in dane v uporabo zgolj za namene znanstvenih
    raziskav in razvoja.

    7.   Pravo Unije o varstvu osebnih podatkov, zasebnosti in zaupnosti komunikacij
    se uporablja za osebne podatke, ki se obdelujejo v zvezi s pravicami in obveznostmi
    iz te uredbe. Brez poseganja v člen 10(5) in člen 59 te uredbe ta uredba ne vpliva
    na Uredbo (EU) 2016/679 ali (EU) 2018/1725 ali Direktivo 2002/58/ES ali (EU) 2016/680.

    8.   Ta uredba se ne uporablja za raziskovalne dejavnosti, dejavnosti testiranja
    ali razvojne dejavnosti v zvezi z sistemi UI ali modeli UI, preden se ti dajo
    na trg ali v uporabo. Te dejavnosti se morajo izvajati v skladu z veljavnim pravom
    Unije. Ta izključitev ne zajema testiranja v realnih razmerah.

    9.   Ta uredba ne posega v pravila, določena v drugih pravnih aktih Unije v zvezi
    z varstvom potrošnikov in varnostjo proizvodov.

    10.   Ta uredba se ne uporablja za obveznosti uvajalcev, ki so fizične osebe in
    uporabljajo sisteme UI v okviru povsem osebne nepoklicne dejavnosti.

    11.   Ta uredba Uniji ali državam članicam ne preprečuje, da ohranijo ali uvedejo
    zakone ali druge predpise, ki so za delavce ugodnejši v smislu varstva njihovih
    pravic v zvezi z delodajalčevo uporabo sistemov UI, ali da spodbujajo ali dovolijo
    uporabo kolektivnih pogodb, ki so za delavce ugodnejše.

    12.   Ta uredba se ne uporablja za sisteme UI, objavljene na podlagi prostih in
    odprtokodnih licenc, razen če so dani na trg ali v uporabo kot visokotvegani sistemi
    UI ali sistem UI iz člena 5 ali 50.'
- clen: 3
  id_elementa: art_3
  naslov: Opredelitev pojmov
  oddelek: null
  poglavje:
    id_elementa: cpt_I
    naslov: SPLOŠNE DOLOČBE
  vsebina: 'V tej uredbi se uporabljajo naslednje opredelitve pojmov:

    (1) „sistem UI“ pomeni sistem temelječ na napravah, ki je zasnovan za delovanje
    z različnimi stopnjami avtonomije in lahko po uvedbi izkaže prilagodljivost ter
    za eksplicitne ali implicitne cilje iz prejetih vhodnih podatkov sklepa, kako
    ustvariti izhodne podatke, kot so napovedi, vsebine, priporočila ali odločitve,
    ki lahko vplivajo na fizična ali virtualna okolja;

    (2) „tveganje“ pomeni kombinacijo verjetnosti pojava škode in resnosti te škode;

    (3) „ponudnik“ pomeni fizično ali pravno osebo, javni organ, agencijo ali drugo
    telo, ki razvije sistem UI ali model UI za splošne namene ali ima razvit sistem
    UI ali model UI za splošne namene in ga da na trg ali da sistem UI v uporabo pod
    svojim imenom ali znamko, za plačilo ali brezplačno;

    (4) „uvajalec“ pomeni fizično ali pravno osebo, javni organ, agencijo ali drugo
    telo, ki sistem UI uporablja v svoji pristojnosti, razen kadar se sistem UI uporablja
    v okviru osebne nepoklicne dejavnosti;

    (5) „pooblaščeni zastopnik“ pomeni fizično ali pravno osebo, ki se nahaja ali
    ima sedež v Uniji in je od ponudnika sistema UI ali modela UI za splošne namene
    prejela in sprejela pisno pooblastilo, da v njegovem imenu opravlja in izvaja
    obveznosti in postopke, določene v tej uredbi;

    (6) „uvoznik“ pomeni fizično ali pravno osebo, ki se nahaja ali ima sedež v Uniji,
    ki da na trg sistem UI, ki nosi ime ali znamko fizične ali pravne osebe s sedežem
    v tretji državi;

    (7) „distributer“ pomeni fizično ali pravno osebo v dobavni verigi, razen ponudnika
    ali uvoznika, ki omogoči dostopnost sistema UI na trgu Unije;

    (8) „operater“ pomeni ponudnika, proizvajalca proizvoda, uvajalca, pooblaščenega
    zastopnika, uvoznika ali distributerja;

    (9) „dajanje na trg“ pomeni, da je sistem UI ali model UI za splošne namene prvič
    dostopen na trgu Unije;

    (10) „dostopnost na trgu“ pomeni dobavo sistema UI ali modela UI za splošne namene
    za distribucijo ali uporabo na trgu Unije v okviru gospodarske dejavnosti, bodisi
    za plačilo ali brezplačno;

    (11) „dajanje v uporabo“ pomeni dobavo sistema UI za prvo uporabo neposredno uvajalcu
    ali za lastno uporabo v Uniji za predvideni namen;

    (12) „predvideni namen“ pomeni uporabo, za katero je ponudnik namenil sistem UI,
    vključno s posebnim kontekstom in pogoji uporabe, kot je navedeno v informacijah,
    ki jih je ponudnik predložil v navodilih za uporabo, v promocijskem ali prodajnem
    gradivu in izjavah ter v tehnični dokumentaciji;

    (13) „razumno predvidljiva napačna uporaba“ pomeni uporabo sistema UI na način,
    ki sicer ni v skladu s predvidenim namenom, vendar je lahko posledica razumno
    predvidljivega človeškega vedenja ali interakcije z drugimi sistemi, vključno
    z drugimi sistemi UI;

    (14) „varnostna komponenta“ pomeni komponento proizvoda ali sistema UI, ki opravlja
    varnostno funkcijo za ta proizvod ali sistem UI ali katere nedelovanje ali okvara
    ogroža zdravje in varnost oseb ali premoženja;

    (15) „navodila za uporabo“ pomeni informacije, ki jih zagotovi ponudnik, da uvajalca
    obvesti zlasti o predvidenem namenu in pravilni uporabi sistema UI;

    (16) „odpoklic sistema UI“ pomeni vsak ukrep, namenjen zagotovitvi vračila sistema
    UI, ki je bil na voljo uvajalcem, ponudniku ali namenjen zagotovitvi prenehanja
    delovanja ali onemogočanja uporabe tega sistema;

    (17) „umik sistema UI“ pomeni vsak ukrep, namenjen preprečevanju dostopnosti sistema
    UI v dobavni verigi na trgu;

    (18) „zmogljivost sistema UI“ pomeni sposobnost sistema UI, da doseže svoj predvideni
    namen;

    (19) „priglasitveni organ“ pomeni nacionalni organ, odgovoren za vzpostavitev
    in izvajanje potrebnih postopkov za ocenjevanje, imenovanje in priglasitev organov
    za ugotavljanje skladnosti ter za njihovo spremljanje;

    (20) „ugotavljanje skladnosti“ pomeni postopek ugotavljanja, ali so izpolnjene
    zahteve iz poglavja III, oddelek 2, v zvezi z visokotveganim sistemom UI;

    (21) „organ za ugotavljanje skladnosti“ pomeni organ, ki kot tretja stran izvaja
    dejavnosti ugotavljanja skladnosti, vključno s testiranjem, certificiranjem in
    kontrolo;

    (22) „priglašeni organ“ pomeni organ za ugotavljanje skladnosti, priglašen v skladu
    s to uredbo in drugo ustrezno harmonizacijsko zakonodajo Unije;

    (23) „bistvena sprememba“ pomeni spremembo sistema UI po dajanju na trg ali v uporabo,
    ki ni predvidena ali načrtovana pri prvotnem ugotavljanju skladnosti, ki jo je
    izvedel ponudnik, in ki posledično vpliva na skladnost sistema UI z zahtevami
    iz poglavja III, oddelek 2, ali povzroči spremembo predvidenega namena, za katerega
    je bila skladnost sistema UI ugotavljana;

    (24) „oznaka CE“ pomeni oznako, s katero ponudnik izjavlja, da je sistem UI skladen
    z zahtevami iz poglavja III, oddelek 2, in druge veljavne harmonizacijske zakonodaje
    Unije, ki določa njeno namestitev;

    (25) „sistem spremljanja po dajanju na trg“ pomeni vse dejavnosti, ki jih izvajajo
    ponudniki sistemov UI, da bi zbirali in pregledovali izkušnje, pridobljene z uporabo
    sistemov UI, ki jih dajo na trg ali v uporabo, da bi ugotovili, ali so potrebni
    takojšnji popravni ali preventivni ukrepi;

    (26) „organ za nadzor trga“ pomeni nacionalni organ, ki izvaja dejavnosti in sprejema
    ukrepe na podlagi Uredbe (EU) 2019/1020;

    (27) „harmonizirani standard“ pomeni harmonizirani standard, kakor je opredeljen
    v členu 2(1), točka (c), Uredbe (EU) št. 1025/2012;

    (28) „skupna specifikacija“ pomeni sklop tehničnih specifikacij, kakor so opredeljene
    v členu 2, točka 4, Uredbe (EU) št. 1025/2012 in v katerih je opisano, kako izpolnjevati
    nekatere zahteve, določene na podlagi te uredbe;

    (29) „učni podatki“ pomeni podatke, ki se uporabljajo za učenje sistema UI s prilagajanjem
    njegovih učljivih parametrov;

    (30) „validacijski podatki“ pomeni podatke, ki se uporabljajo za ocenjevanje naučenega
    sistema UI ter za uravnavanje neučljivih parametrov in postopka učenja sistema,
    med drugim za preprečevanje premajhnega ali prevelikega prilagajanja;

    (31) „nabor validacijskih podatkov“ pomeni ločen nabor podatkov ali fiksni ali
    spremenljivi del nabora učnih podatkov;

    (32) „testni podatki“ pomeni podatke, ki se uporabljajo za zagotavljanje neodvisne
    ocene sistema UI za potrditev pričakovane zmogljivosti tega sistema pred dajanjem
    na trg ali v uporabo;

    (33) „vhodni podatki“ pomeni podatke, ki se vnesejo v sistem UI ali jih ta neposredno
    pridobi in na podlagi katerih sistem ustvari izhodne podatke;

    (34) „biometrični podatki“ pomeni osebne podatke, ki so rezultat posebne tehnične
    obdelave v zvezi s fizičnimi, fiziološkimi ali vedenjskimi značilnostmi fizične
    osebe, kot so podoba obraza ali daktiloskopski podatki;

    (35) „biometrična identifikacija“ pomeni avtomatizirano prepoznavanje fizičnih,
    fizioloških, vedenjskih ali psiholoških lastnosti človeka z namenom ugotavljanja
    identitete fizične osebe s primerjavo biometričnih podatkov tega posameznika z biometričnimi
    podatki posameznikov, shranjenimi v podatkovni zbirki;

    (36) „biometrično preverjanje“ pomeni avtomatizirano „ena proti ena“ preverjanje,
    vključno z avtentikacijo, identitete fizičnih oseb s primerjavo njihovih biometričnih
    podatkov s predhodno pridobljenimi biometričnimi podatki;

    (37) „posebne vrste osebnih podatkov“ pomeni kategorije osebnih podatkov iz člena 9(1)
    Uredbe (EU) 2016/679, člena 10 Direktive (EU) 2016/680 in člena 10(1) Uredbe (EU)
    2018/1725;

    (38) „občutljivi operativni podatki“ pomeni operativne podatke, povezane z dejavnostmi
    preprečevanja, odkrivanja, preiskovanja ali pregona kaznivih dejanj, katerih razkritje
    bi lahko ogrozilo celovitost kazenskih postopkov;

    (39) „sistem za prepoznavanje čustev“ pomeni sistem UI za prepoznavanje čustev
    ali namenov ali sklepanje o čustvih ali namenih fizičnih oseb na podlagi njihovih
    biometričnih podatkov;

    (40) „sistem za biometrično kategorizacijo“ pomeni sistem UI za razvrščanje fizičnih
    oseb v posebne kategorije na podlagi njihovih biometričnih podatkov, razen če
    gre za pomožni in iz objektivnih tehničnih razlogov nujno potreben sistem druge
    komercialne storitve;

    (41) „sistem za biometrično identifikacijo na daljavo“ pomeni sistem UI za identifikacijo
    fizičnih oseb brez njihovega dejavnega sodelovanja, običajno na daljavo, s primerjavo
    biometričnih podatkov osebe z biometričnimi podatki iz referenčne podatkovne zbirke;

    (42) „sistem za biometrično identifikacijo na daljavo v realnem času“ pomeni sistem
    za biometrično identifikacijo na daljavo, pri katerem se zajemanje biometričnih
    podatkov, primerjava in identifikacija izvedejo brez znatnih zamud, ki ne zajema
    le takojšnje identifikacije, temveč tudi identifikacijo s krajšimi zamiki, da
    se prepreči izogibanje;

    (43) „sistem za naknadno biometrično identifikacijo na daljavo“ pomeni sistem
    za biometrično identifikacijo na daljavo, ki ni sistem za biometrično identifikacijo
    na daljavo v realnem času;

    (44) „javno dostopen prostor“ pomeni vsak fizični prostor v javni ali zasebni
    lasti, ki je dostopen nedoločenemu številu fizičnih oseb, ne glede na to, ali
    se lahko uporabljajo določeni pogoji za dostop, in ne glede na morebitne omejitve
    kapacitete;

    (45) „organ za preprečevanje, odkrivanje in preiskovanje kaznivih dejanj“ pomeni:

    (a) kateri koli javni organ, ki je pristojen za preprečevanje, preiskovanje, odkrivanje
    ali pregon kaznivih dejanj ali izvrševanje kazenskih sankcij, vključno z varovanjem
    pred grožnjami javni varnosti in njihovim preprečevanjem, ali

    (b) kateri koli drug organ ali subjekt, ki v skladu s pravom države članice lahko
    opravlja javne funkcije in izvaja javna pooblastila za preprečevanje, preiskovanje,
    odkrivanje ali pregon kaznivih dejanj ali izvrševanje kazenskih sankcij, vključno
    z varovanjem pred grožnjami javni varnosti in njihovim preprečevanjem;

    (46) „preprečevanje, odkrivanje in preiskovanje kaznivih dejanj“ pomeni dejavnosti,
    ki jih organi za preprečevanje, odkrivanje ali preiskovanje kaznivih dejanj izvajajo
    ali se izvajajo v njihovem imenu za preprečevanje, preiskovanje, odkrivanje ali
    pregon kaznivih dejanj ali izvrševanje kazenskih sankcij, vključno z varovanjem
    pred grožnjami javni varnosti in njihovim preprečevanjem;

    (47) „Urad za UI“ pomeni funkcijo Komisije, da prispeva k izvajanju, spremljanju
    in nadzoru sistemov UI in modelov UI za splošne namene ter upravljanju UI, določeno
    s Sklepom Komisije z dne 24. januarja 2024; v tej uredbi se sklicevanja na Urad
    za UI razumejo kot sklicevanja na Komisijo;

    (48) „pristojni nacionalni organ“ pomeni priglasitveni organ ali organ za nadzor
    trga; v zvezi s sistemi UI, ki so dani v uporabo ali jih uporabljajo institucije,
    agencije, uradi ali organi Unije, se sklicevanje na pristojne nacionalne organe
    ali organe za nadzor trga v tej uredbi razume kot sklicevanje na Evropskega nadzornika
    za varstvo podatkov;

    (49) „resen incident“ pomeni incident ali okvaro sistema UI, ki neposredno ali
    posredno povzroči naslednje:

    (a) smrt osebe ali resno škodo za zdravje osebe;

    (b) resne in nepopravljive motnje pri upravljanju ali delovanju kritične infrastrukture;

    (c) kršitev obveznosti iz prava Unije, namenjenih varstvu temeljnih pravic;

    (d) resno škodo za premoženje ali okolje;

    (50) „osebni podatki“ pomeni osebne podatke, kakor so opredeljeni v členu 4, točka 1,
    Uredbe (EU) 2016/679;

    (51) „neosebni podatki“ pomeni podatke, ki niso osebni podatki, kakor so opredeljeni
    v členu 4, točka 1, Uredbe (EU) 2016/679;

    (52) „oblikovanje profilov“ pomeni oblikovanje profilov, kakor je opredeljeno
    v členu 4, točka 4, Uredbe (EU) 2016/679;

    (53) „načrt testiranja v realnih razmerah“ pomeni dokument, ki opisuje cilje,
    metodologijo, geografsko, populacijsko in časovno področje uporabe, spremljanje,
    organizacijo in izvajanje testiranja v realnih razmerah;

    (54) „načrt peskovnika“ pomeni dokument, o katerem se dogovorita sodelujoči ponudnik
    in pristojni organ in v katerem so opisani cilji, pogoji, časovni okvir, metodologija
    in zahteve za dejavnosti, ki se izvajajo v peskovniku;

    (55) „regulativni peskovnik za UI“ pomeni nadzorovan okvir, ki ga vzpostavi pristojni
    nacionalni organ in ki ponudnikom ali potencialnim ponudnikom sistemov UI omogoča,
    da na podlagi načrta peskovnika za omejen čas in pod regulativnim nadzorom razvijajo,
    učijo, potrdijo in testirajo, po potrebi v realnih razmerah, inovativen sistem
    UI;

    (56) „pismenost na področju UI“ pomeni spretnosti, znanje in razumevanje, ki ponudnikom,
    uvajalcem in zadevnim osebam, ob upoštevanju njihovih pravic in obveznosti v okviru
    te uredbe, omogočajo, da informirano uvajajo sisteme UI ter se hkrati zavedajo
    priložnosti in tveganj na področju UI in morebitne škode, ki jo ta lahko povzroči;

    (57) „testiranje v realnih razmerah“ pomeni začasno testiranje sistema UI za predvideni
    namen v realnih razmerah zunaj laboratorija ali drugače simuliranega okolja z namenom
    zbiranja zanesljivih in robustnih podatkov ter ugotavljanja in preverjanja skladnosti
    sistema UI z zahtevami iz te uredbe, pri čemer to ne šteje kot dajanje sistema
    UI na trg ali v uporabo v smislu te uredbe, če so izpolnjeni vsi pogoji iz člena 57
    ali 60;

    (58) „udeleženec“ za namen testiranja v realnih razmerah pomeni fizično osebo,
    ki sodeluje pri testiranju v realnih razmerah;

    (59) „informirana privolitev“ pomeni svoboden, konkreten, nedvoumen in prostovoljen
    izraz pripravljenosti udeleženca, da sodeluje pri določenem testiranju v realnih
    razmerah, potem ko je bil seznanjen z vsemi vidiki testiranja, ki so pomembni
    za njegovo odločitev za sodelovanje.

    (60) „globoki ponaredek“ pomeni z UI ustvarjeno ali manipulirano slikovno, zvočno
    ali video vsebino, ki je podobna obstoječim osebam, predmetom, krajem, subjektom
    ali dogodkom in se uporabniku lažno zdi pristna ali resnična;

    (61) „močno razširjena kršitev“ pomeni vsako dejanje ali opustitev v nasprotju
    s pravom Unije o varstvu interesov posameznikov:

    (a) ki škoduje ali bi lahko škodovala kolektivnim interesom posameznikov, ki prebivajo
    v vsaj dveh državah članicah, ki nista država članica:

    (i) iz katere izvira dejanje ali opustitev, oziroma v kateri je prišlo do dejanja
    ali opustitve;

    (ii) v kateri se nahaja ali ima sedež zadevni ponudnik ali, kjer je ustrezno,
    njegov pooblaščeni zastopnik ali

    (iii) v kateri ima sedež uvajalec, kadar kršitev stori uvajalec;

    (b) ki je povzročila, povzroča ali bi lahko povzročila škodo kolektivnim interesom
    posameznikov in ki ima skupne značilnosti, med drugim enako nezakonito prakso
    ali kršitev istega interesa, stori pa jo isti operater sočasno v vsaj treh državah
    članicah;

    (62) „kritična infrastruktura“ pomeni kritično infrastrukturo, kakor je opredeljena
    v členu 2, točka 4, Direktive (EU) 2022/2557;

    (63) „model UI za splošne namene“ pomeni model UI, tudi kadar se takšen model
    UI uči z veliko količino podatkov z uporabo samonadzora v velikem obsegu, ki kaže
    znatno splošno uporabnost in je ne glede na to, kako je dan na trg, sposoben kompetentno
    opravljati širok nabor različnih nalog in ki ga je mogoče vključiti v različne
    sisteme ali aplikacije nižje v verigi, razen modelov UI, ki se uporabljajo za
    dejavnosti raziskav, razvoja ali izdelave prototipov, preden se dajo na trg;

    (64) „zmogljivosti z velikim vplivom“ pomeni zmogljivosti, ki so enake ali presegajo
    zmogljivosti, ki so zabeležene pri najbolj naprednih modelih UI za splošne namene;

    (65) „sistemsko tveganje“ pomeni tveganje, ki je specifično za zmogljivosti modelov
    UI za splošne namene z velikim vplivom in ima pomemben vpliv na trg Unije zaradi
    svojega dosega ali dejanskih ali razumno predvidljivih negativnih učinkov na javno
    zdravje, varnost, javno varnost, temeljne pravice ali družbo kot celoto, ki se
    lahko v širokem obsegu širijo po vsej verigi vrednosti;

    (66) „sistem UI za splošne namene“ pomeni sistem UI, ki temelji na modelu UI za
    splošne namene in lahko služi različnim namenom, tako za neposredno uporabo kot
    za integracijo v druge sisteme UI;

    (67) „operacija s plavajočo vejico“ (floating-point operation) pomeni vsako matematično
    operacijo ali nalogo, ki vključuje števila s plavajočo vejico, ki so podmnožica
    realnih števil, na računalnikih običajno predstavljenih s celim številom s fiksno
    natančnostjo, povečanim za celoštevilski eksponent s fiksno osnovo;

    (68) „ponudnik nižje v verigi“ pomeni ponudnika sistema UI, tudi sistema UI za
    splošne namene, ki vključuje model UI, ne glede na to, ali model ponuja sam in
    je vertikalno integriran ali pa ga ponuja drug subjekt na podlagi pogodbenih razmerij.'
- clen: 4
  id_elementa: art_4
  naslov: Pismenost na področju UI
  oddelek: null
  poglavje:
    id_elementa: cpt_I
    naslov: SPLOŠNE DOLOČBE
  vsebina: Ponudniki in uvajalci sistemov UI sprejmejo ukrepe, da v najboljši možni
    meri zagotovijo zadostno raven pismenosti svojega osebja in tudi drugih oseb,
    ki se v njihovem imenu ukvarjajo z obratovanjem in uporabo sistemov UI, na področju
    UI, upoštevajoč njihovo tehnično znanje, izkušnje, izobrazbo in usposobljenost
    ter okolje, v katerem se bodo uporabljali sistemi UI, pa tudi osebe ali skupine
    oseb, v zvezi s katerimi se bodo uporabljali ti sistemi.
- clen: 5
  id_elementa: art_5
  naslov: Prepovedane prakse UI
  oddelek: null
  poglavje:
    id_elementa: cpt_II
    naslov: PREPOVEDANE PRAKSE UI
  vsebina: '1.   Prepovedane so naslednje prakse UI:

    (a) dajanje na trg, dajanje v uporabo ali uporaba sistema UI, ki uporablja subliminalne
    tehnike, ki presegajo zavest osebe, ali namerno manipulativne ali zavajajoče tehnike,
    s ciljem ali učinkom bistvenega izkrivljanja vedenja osebe ali skupine oseb, tako
    da se znatno zmanjša njihova sposobnost, da sprejmejo informirano odločitev, zaradi
    česar sprejmejo odločitev, ki je sicer ne bi sprejeli, na način, ki tej osebi,
    drugi osebi ali skupini oseb povzroči znatno škodo ali za katerega obstaja razumna
    verjetnost, da bo povzročil znatno škodo;

    (b) dajanje na trg, dajanje v uporabo ali uporaba sistema UI, ki izkorišča katere koli
    šibke točke fizične osebe ali določene skupine oseb zaradi njihove starosti, invalidnosti
    ali posebnega socialnega ali ekonomskega položaja, s ciljem ali učinkom, bistvenega
    izkrivljanja vedenja te osebe ali osebe iz te skupine na način, ki tej ali drugi
    osebi povzroči znatno škodo ali za katerega obstaja razumna verjetnost, da bo
    povzročil znatno škodo;

    (c) dajanje na trg, dajanje v uporabo ali uporaba sistemov UI za ocenjevanje ali
    razvrščanje fizičnih oseb ali skupin, ki jim pripadajo, v določenem časovnem obdobju
    na podlagi njihovega družbenega vedenja ali znanih, predpostavljenih ali predvidenih
    osebnih ali osebnostnih značilnosti, pri čemer število družbenih točk privede
    do ene ali obeh naslednjih možnosti:

    (i) škodljiva ali neugodna obravnava nekaterih fizičnih oseb ali skupin oseb v družbenih
    okoliščinah, ki niso povezane s konteksti, v katerih so bili podatki prvotno ustvarjeni
    ali zbrani;

    (ii) škodljiva ali neugodna obravnava nekaterih fizičnih oseb ali skupin oseb,
    ki je neupravičena ali nesorazmerna z njihovim družbenim vedenjem ali resnostjo
    njihovega družbenega vedenja;

    (d) dajanje na trg, dajanje v uporabo za ta posebni namen ali uporaba sistema
    UI za ocenjevanje tveganja v zvezi s fizičnimi osebami, da se oceni ali predvidi,
    kakšno je tveganje, da bo fizična oseba storila kaznivo dejanje, izključno na
    podlagi oblikovanja profila fizične osebe ali ocenjevanja njenih osebnostnih lastnosti
    in značilnosti; ta prepoved se ne uporablja za sisteme UI, ki se uporabljajo za
    podporo človeški oceni vpletenosti osebe v kriminalno dejavnost, ki že temelji
    na objektivnih in preverljivih dejstvih, neposredno povezanih s kriminalno dejavnostjo;

    (e) dajanje na trg, dajanje v uporabo za ta posebni namen ali uporaba sistemov
    UI, ki z neciljnim odvzemom podob obraza z interneta ali s posnetkov kamer CCTV
    ustvarjajo ali širijo podatkovne zbirke za prepoznavanje obraza;

    (f) dajanje na trg, dajanje v uporabo za ta posebni namen ali uporaba sistemov
    UI za sklepanje o čustvih fizične osebe na delovnem mestu in v izobraževalnih
    ustanovah, razen kadar je uporaba sistema UI namenjena uvedbi ali dajanju na trg
    iz zdravstvenih ali varnostnih razlogov;

    (g) dajanje na trg, dajanje v uporabo za ta posebni namen ali uporaba sistemov
    za biometrično kategorizacijo, ki posameznike razvrščajo na podlagi njihovih biometričnih
    podatkov, da bi prišli do sklepov ali ugotovitev glede njihove rase, političnega
    prepričanja, članstva v sindikatu, verskega ali filozofskega prepričanja, spolnega
    življenja ali spolne usmerjenosti; ta prepoved ne zajema označevanja ali filtriranja
    zakonito pridobljenih naborov biometričnih podatkov, kot so slike, na podlagi
    biometričnih podatkov ali kategorizacije biometričnih podatkov na področju preprečevanja,
    odkrivanja in preiskovanja kaznivih dejanj;

    (h) uporaba sistemov za biometrično identifikacijo na daljavo v realnem času v javno
    dostopnih prostorih za namene preprečevanja, odkrivanja in preiskovanja kaznivih
    dejanj, razen če je taka uporaba nujno potrebna za enega od naslednjih ciljev:

    (i) ciljno usmerjeno iskanje določenih žrtev ugrabitev, trgovine z ljudmi ali
    spolnega izkoriščanja ljudi ter iskanje pogrešanih oseb;

    (ii) preprečitev konkretne, znatne in neposredne nevarnosti za življenje ali fizično
    varnost fizičnih oseb ali resnične in sedanje ali resnične in predvidljive grožnje
    terorističnega napada;

    (iii) lokalizacija ali identifikacija osebe, osumljene storitve kaznivega dejanja,
    za namen izvajanja kazenske preiskave ali pregona ali izvršitve kazenske sankcije
    za kazniva dejanja iz Priloge II, za katera je v zadevni državi članici predpisana
    zgornja meja zaporne kazni ali ukrepa, vezanega na odvzem prostosti, najmanj štiri
    leta.

    Točka (h) prvega pododstavka ne posega v člen 9 Uredbe (EU) 2016/679 v zvezi z obdelavo
    biometričnih podatkov za namene, ki niso preprečevanje, odkrivanje in preiskovanje
    kaznivih dejanj.

    2.   Sistemi za biometrično identifikacijo na daljavo v realnem času v javno dostopnih
    prostorih za namene preprečevanja, odkrivanja in preiskovanja kaznivih dejanj
    za katerega koli od ciljev iz odstavka 1, prvi pododstavek, točka (h), se uporabljajo
    za namene iz navedene točke, samo da se potrdi identiteta točno določenega posameznika,
    pri čemer se upoštevajo naslednji elementi:

    (a) narava razmer, ki povzročajo morebitno uporabo, zlasti resnost, verjetnost
    in obseg škode, ki bi bila povzročena, če se sistem ne bi uporabljal;

    (b) posledice uporabe sistema za pravice in svoboščine vseh zadevnih oseb, zlasti
    resnost, verjetnost in obseg teh posledic.

    Poleg tega mora biti uporaba sistemov za biometrično identifikacijo na daljavo
    v realnem času v javno dostopnih prostorih za namene preprečevanja, odkrivanja
    in preiskovanja kaznivih dejanj za katerega koli od ciljev iz odstavka 1, prvi
    pododstavek, točka (h), tega člena skladna s potrebnimi in sorazmernimi zaščitnimi
    ukrepi in pogoji v zvezi z uporabo po nacionalnem pravu, ki dovoljuje njihovo
    uporabo, zlasti kar zadeva časovne, geografske in osebne omejitve. Uporaba sistema
    za biometrično identifikacijo na daljavo v realnem času v javno dostopnih prostorih
    se dovoli le, če je organ za preprečevanje, odkrivanje in preiskovanje kaznivih
    dejanj opravil oceno učinka na temeljne pravice iz člena 27 in sistem registriral
    v podatkovni zbirki EU v skladu s členom 49. Vendar se lahko v ustrezno utemeljenih
    nujnih primerih uporaba takšnih sistemov začne brez registracije v podatkovni
    zbirki EU, če se takšna registracija zaključi brez nepotrebnega odlašanja.

    3.   Za namene odstavka 1, prvi pododstavek, točka (h), in odstavka 2 je za vsako
    uporabo sistema za biometrično identifikacijo na daljavo v realnem času v javno
    dostopnih prostorih za namene preprečevanja, odkrivanja in preiskovanja kaznivih
    dejanj treba pridobiti predhodno dovoljenje sodnega organa ali neodvisnega upravnega
    organa, katerega odločitev je zavezujoča za državo članico, v kateri bo potekala
    uporaba, izdano na podlagi obrazložene zahteve in v skladu s podrobnimi pravili
    nacionalnega prava iz odstavka 5. Vendar se lahko v ustrezno utemeljenih nujnih
    primerih uporaba takšnega sistema začne brez dovoljenja, pod pogojem, da se takšno
    dovoljenje zahteva brez nepotrebnega odlašanja in najpozneje v 24 urah. Če se
    takšno dovoljenje zavrne, se njegova uporaba takoj ustavi, vsi podatki ter izhodni
    podatki in izsledki, ki izhajajo iz te uporabe, pa se takoj zavržejo in izbrišejo.

    Pristojni sodni organ ali neodvisni upravni organ, katerega odločitev je zavezujoča,
    izda dovoljenje samo v primeru, kadar se na podlagi objektivnih dokazov ali jasnih
    navedb, ki so mu bili predloženi, prepriča, da je uporaba zadevnega sistema za
    biometrično identifikacijo na daljavo v realnem času potrebna in sorazmerna za
    doseganje enega od ciljev iz odstavka 1, prvi pododstavek, točka (h), kot je opredeljeno
    v zahtevi, in zlasti ostaja omejena na to, kar je nujno potrebno v zvezi z obdobjem
    ter geografskim in osebnim področjem uporabe. Pri odločanju o zahtevi ta organ
    upošteva elemente iz odstavka 2. Nobena odločitev, ki ima škodljiv pravni učinek
    na osebo, se ne sme sprejeti samo na podlagi izhodnih podatkov sistema za biometrično
    identifikacijo na daljavo v realnem času.

    4.   Brez poseganja v odstavek 3 je treba o vsaki uporabi sistema za biometrično
    identifikacijo na daljavo v realnem času v javno dostopnih prostorih za namene
    preprečevanja, odkrivanja in preiskovanja kaznivih dejanj uradno obvestiti ustrezni
    organ za nadzor trga in nacionalni organ za varstvo podatkov v skladu z nacionalnimi
    pravili iz odstavka 5. Obvestilo vsebuje vsaj informacije iz odstavka 6 in ne
    vključuje občutljivih operativnih podatkov.

    5.   Država članica se lahko odloči, da v okviru omejitev in pod pogoji iz odstavka 1,
    prvi pododstavek, točka (h), ter odstavkov 2 in 3 v celoti ali delno dovoli uporabo
    sistemov za biometrično identifikacijo na daljavo v realnem času v javno dostopnih
    prostorih za namene preprečevanja, odkrivanja in preiskovanja kaznivih dejanj.
    Zadevne države članice v svojem nacionalnem pravu določijo potrebna podrobna pravila
    v zvezi z vložitvijo zahteve za dovoljenja iz odstavka 3, izdajo, izvrševanjem
    in spremljanjem teh dovoljenj ter poročanjem v zvezi z njimi. V teh pravilih je
    tudi določeno, za katere od ciljev iz odstavka 1, prvi pododstavek, točka (h),
    med drugim tudi, za katera kazniva dejanja iz točke (h)(iii) navedenega odstavka,
    se lahko pristojnim organom dovoli uporaba teh sistemov za namene preprečevanja,
    odkrivanja in preiskovanja kaznivih dejanj. Države članice obvestijo Komisijo
    o teh pravilih najpozneje 30 dni po njihovem sprejetju. Države članice lahko v skladu
    s pravom Unije uvedejo strožje zakone o uporabi sistemov za biometrično identifikacijo
    na daljavo.

    6.   Nacionalni organi za nadzor trga in nacionalni organi za varstvo podatkov
    držav članic, ki so bili na podlagi odstavka 4 obveščeni o uporabi sistemov za
    biometrično identifikacijo na daljavo v realnem času v javno dostopnih prostorih
    za namene preprečevanja, odkrivanja in preiskovanja kaznivih dejanj, Komisiji
    predložijo letna poročila o taki uporabi. V ta namen Komisija državam članicam
    ter nacionalnim organom za nadzor trga in varstvo podatkov zagotovi predlogo,
    ki vključuje informacije o številu odločitev, ki jih glede zahtevkov za dovoljenja
    v skladu z odstavkom 3 sprejmejo pristojni sodni organi ali neodvisni upravni
    organ, katerega odločitev je zavezujoča, in o njihovih rezultatih.

    7.   Komisija objavi letna poročila o uporabi sistemov za biometrično identifikacijo
    na daljavo v realnem času v javno dostopnih prostorih za namene preprečevanja,
    odkrivanja in preiskovanja kaznivih dejanj na podlagi zbirnih podatkov v državah
    članicah, ki temeljijo na letnih poročilih iz odstavka 6. Ta letna poročila ne
    vključujejo občutljivih operativnih podatkov o povezanih dejavnostih preprečevanja,
    odkrivanja in preiskovanja kaznivih dejanj.

    8.   Ta člen ne vpliva na prepovedi, ki se uporabljajo, kadar praksa UI krši drugo
    pravo Unije.'
- clen: 6
  id_elementa: art_6
  naslov: Pravila razvrstitve za visokotvegane sisteme UI
  oddelek:
    id_elementa: cpt_III.sct_1
    naslov: Razvrstitev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ne glede na to, ali je sistem UI dan na trg ali v uporabo neodvisno
    od proizvodov iz točk (a) in (b), se ta sistem UI šteje za visokotvegani, kadar
    sta izpolnjena oba naslednja pogoja:

    (a) sistem UI je namenjen uporabi kot varnostna komponenta proizvoda ali pa je
    sam sistem UI proizvod, ki ga zajema harmonizacijska zakonodaja Unije iz Priloge I;

    (b) za proizvod, katerega varnostna komponenta na podlagi točke (a) je sistem
    UI, ali za sistem UI, ki je sam proizvod, je treba opraviti ugotavljanje skladnosti
    s strani tretje osebe zaradi dajanja tega proizvoda na trg ali v uporabo na podlagi
    harmonizacijske zakonodaje Unije iz Priloge I.

    2.   Poleg visokotveganih sistemov UI iz odstavka 1 za visokotvegane sisteme UI
    štejejo tudi sistemi UI iz Priloge III.

    3.   Z odstopanjem od odstavka 2 sistem UI iz Priloge III ne šteje za visokotvegan,
    kadar ne predstavlja znatnega tveganja škode za zdravje, varnost ali temeljne
    pravice fizičnih oseb, tudi s tem, da ne vpliva bistveno na izid odločanja.

    Prvi pododstavek se uporablja, kadar je izpolnjen kateri koli od naslednjih pogojev:

    (a) sistem UI naj bi opravljal omejeno postopkovno nalogo;

    (b) namen sistema UI je izboljšati rezultat predhodno zaključene človeške dejavnosti;

    (c) sistem UI je namenjen odkrivanju vzorcev odločanja ali odstopanj od predhodnih
    vzorcev odločanja in ni namenjen nadomeščanju ali vplivanju na predhodno dokončano
    človeško oceno brez ustreznega človeškega pregleda ali

    (d) sistem UI je namenjen izvedbi pripravljalne naloge za oceno, ki je pomembna
    za namene primerov uporabe iz Priloge III.

    Ne glede na prvi pododstavek sistem UI iz Priloge III vedno šteje za visokotvegan,
    kadar izvaja oblikovanje profila fizičnih oseb.

    4.   Ponudnik, ki meni, da sistem UI iz Priloge III ne pomeni visokega tveganja,
    dokumentira svojo oceno, preden se ta sistem da na trg ali v uporabo. Za takega
    ponudnika velja obveznost registracije iz člena 49(2). Ponudnik na zahtevo pristojnih
    nacionalnih organov predloži dokumentacijo o oceni.

    5.   Komisija po posvetovanju z Evropskim odborom za umetno inteligenco (v nadaljnjem
    besedilu: Odbor) in najpozneje do 2. februarja 2026 zagotovi smernice, v katerih
    določi praktično izvajanje tega člena v skladu s členom 96, skupaj s celovitim
    seznamom praktičnih primerov uporabe visokotveganih sistemov UI in sistemov UI
    brez visokega tveganja.

    6.   Na Komisijo se prenese pooblastilo za sprejemanje delegiranih aktov v skladu
    s členom 97, da bi spremenila odstavek 3, drugi pododstavek, tega člena, s tem
    da bi k tam določenim pogojem dodala nove pogoje ali jih spremenila, kadar obstajajo
    konkretni in zanesljivi dokazi o obstoju sistemov UI, ki spadajo na področje uporabe
    Priloge III, vendar ne predstavljajo znatnega tveganja škode za zdravje, varnost
    ali temeljne pravice fizičnih oseb.

    7.   Komisija sprejme delegirane akte v skladu s členom 97, da bi spremenila kateri
    koli pogoj iz odstavka 3, drugi pododstavek, tega člena, s črtanjem katerih koli
    tam določenih pogojev, kadar obstajajo konkretni in zanesljivi dokazi, da je to
    potrebno za ohranjanje ravni varovanja zdravja, varnosti in temeljnih pravic iz
    te uredbe.

    8.   Nobena sprememba pogojev iz odstavka 3, drugi pododstavek, sprejeta v skladu
    z odstavkoma 6 in 7 tega člena, ne zmanjša splošne ravni varovanja zdravja, varnosti
    in temeljnih pravic iz te uredbe ter zagotovi skladnost z delegiranimi akti, sprejetimi
    na podlagi člena 7(1), ter upošteva tržni in tehnološki razvoj.'
- clen: 7
  id_elementa: art_7
  naslov: Spremembe Priloge III
  oddelek:
    id_elementa: cpt_III.sct_1
    naslov: Razvrstitev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Na Komisijo se prenese pooblastilo za sprejemanje delegiranih aktov
    v skladu s členom 97 za spremembo Priloge III z dodajanjem primerov uporabe visokotveganih
    sistemov UI ali spreminjanjem njihove uporabe, kadar sta izpolnjena oba naslednja
    pogoja:

    (a) sistemi UI so namenjeni uporabi na katerem koli področju iz Priloge III;

    (b) sistemi UI predstavljajo tveganje škode za zdravje in varnost ali škodljivega
    vpliva na temeljne pravice in to tveganje je enakovredno ali večje od tveganja
    škode ali škodljivega vpliva visokotveganih sistemov UI, ki so že navedeni v Prilogi III.

    2.   Komisija pri ocenjevanju pogoja iz odstavka 1, točka (b), upošteva naslednja
    merila:

    (a) predvideni namen sistema UI;

    (b) obseg, v katerem se sistem UI uporablja ali se bo verjetno uporabljal;

    (c) naravo in količino podatkov, ki se obdelujejo in uporabljajo v sistemu UI,
    in zlasti to, ali se obdelujejo posebne vrste osebnih podatkov;

    (d) obseg, v katerem sistem UI deluje samostojno, in možnost, da človek razveljavi
    odločitev ali priporočila, ki bi lahko povzročila morebitno škodo;

    (e) obseg, v katerem je uporaba sistema UI že povzročila škodo za zdravje in varnost,
    negativno vplivala na temeljne pravice ali povzročila resno zaskrbljenost v zvezi
    z verjetnostjo take škode ali škodljivega vpliva, kot je razvidno na primer iz
    poročil ali dokumentiranih trditev, predloženih pristojnim nacionalnim organom,
    ali drugih poročil, kot je ustrezno;

    (f) morebitni obseg take škode ali takega škodljivega vpliva, zlasti v smislu
    njune intenzivnosti in zmožnosti, da vplivata na več oseb ali nesorazmerno vplivata
    na določeno skupino ljudi;

    (g) obseg, v katerem so potencialno oškodovane osebe ali osebe, ki bi lahko trpele
    zaradi škodljivega vpliva, odvisne od izida, ustvarjenega s sistemom UI, zlasti
    ker iz praktičnih ali pravnih razlogov ni mogoče razumno odstopiti od tega izida;

    (h) obseg, v katerem obstaja neravnovesje moči ali v katerem so potencialno oškodovane
    osebe ali osebe, ki bi lahko trpele zaradi škodljivega vpliva, v ranljivem položaju
    v odnosu do uvajalca sistema UI, zlasti zaradi statusa, avtoritete, znanja, ekonomskih
    ali socialnih okoliščin ali starosti;

    (i) obseg, v katerem je rezultat, ki vključuje sistem UI, zlahka popravljiv ali
    izničljiv, ob upoštevanju razpoložljivih tehničnih rešitev za njegovo popravljanje
    ali izničenje, pri čemer rezultati, ki škodljivo vplivajo na zdravje, varnost
    ali temeljne pravice, ne štejejo za zlahka popravljive ali izničljive;

    (j) razsežnost in verjetnost, da bo uvedba sistema UI koristila posameznikom,
    skupinam ali družbi na splošno, vključno z možnimi izboljšavami glede varnosti
    proizvodov;

    (k) obseg, v katerem so v obstoječem pravu Unije določeni:

    (i) učinkoviti ukrepi sodnega varstva v zvezi s tveganji, ki jih predstavlja sistem
    UI, razen odškodninskih zahtevkov;

    (ii) učinkoviti ukrepi za preprečevanje ali bistveno zmanjšanje teh tveganj.

    3.   Na Komisijo se prenese pooblastilo za sprejemanje delegiranih aktov v skladu
    s členom 97 za spremembo seznama iz Priloge III z umikom visokotveganih sistemov
    UI, kadar sta izpolnjena oba naslednja pogoja:

    (a) zadevni visokotvegani sistem UI ob upoštevanju meril iz odstavka 2 ne predstavlja
    več večjih tveganj za temeljne pravice, zdravje ali varnost;

    (b) črtanje ne zmanjšuje splošne ravni varovanja zdravja, varnosti in temeljnih
    pravic na podlagi prava Unije.'
- clen: 8
  id_elementa: art_8
  naslov: Izpolnjevanje zahtev
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Visokotvegani sistemi UI izpolnjujejo zahteve iz tega oddelka, pri
    čemer se upoštevajo njihovi predvideni namen ter splošno priznani najsodobnejši
    dosežki na področju UI in tehnologij, povezanih z UI. Pri zagotavljanju skladnosti
    z navedenimi zahtevami se upošteva sistem za obvladovanje tveganja iz člena 9.

    2.   Kadar proizvod vključuje sistem UI, za katerega se uporabljajo zahteve iz
    te uredbe in zahteve harmonizacijske zakonodaje Unije iz Priloge I, oddelek A, so
    ponudniki odgovorni za zagotavljanje popolne usklajenosti njihovega proizvoda
    z vsemi veljavnimi zahtevami iz veljavne harmonizacijske zakonodaje Unije. Ponudniki
    imajo pri zagotavljanju skladnosti visokotveganih sistemov UI iz odstavka 1 z zahtevami
    iz tega oddelka ter za zagotovitev skladnosti, preprečevanje podvajanja in zmanjšanje
    dodatnih bremen možnost, da po potrebi vključijo potrebne postopke testiranja
    in poročanja, informacije in dokumentacijo, ki jih predložijo v zvezi s svojim
    proizvodom, v dokumentacijo in postopke, ki že obstajajo in se zahtevajo na podlagi
    harmonizacijske zakonodaje Unije iz Priloge I, oddelek A.'
- clen: 9
  id_elementa: art_9
  naslov: Sistem za obvladovanje tveganja
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   V zvezi z visokotveganimi sistemi UI se vzpostavi, izvaja, dokumentira
    in vzdržuje sistem za obvladovanje tveganja.

    2.   Sistem za obvladovanje tveganja pomeni neprekinjen in ponavljajoč se proces,
    ki se načrtuje in izvaja v celotnem življenjskem ciklu visokotveganega sistema
    UI in ga je treba redno sistematično pregledovati in posodabljati. Vključuje naslednje
    korake:

    (a) opredelitev in analizo znanih in razumno predvidljivih tveganj, ki jih lahko
    visokotvegani sistem UI pomeni za zdravje, varnost ali temeljne pravice, kadar
    se uporablja v skladu s predvidenim namenom;

    (b) oceno in ovrednotenje tveganj, ki se lahko pojavijo pri uporabi visokotveganega
    sistema UI v skladu s predvidenim namenom in v razmerah razumno predvidljive napačne
    uporabe;

    (c) ovrednotenje drugih morebitnih tveganj na podlagi analize podatkov, zbranih
    iz sistema spremljanja po dajanju na trg iz člena 72;

    (d) sprejetje ustreznih in ciljno usmerjenih ukrepov za obvladovanje tveganja,
    namenjenih obravnavanju tveganj, opredeljenih na podlagi točke (a).

    3.   Tveganja iz tega člena se nanašajo samo na tista, ki jih je mogoče razumno
    zmanjšati ali odpraviti z razvojem ali zasnovo visokotveganega sistema UI ali
    z zagotovitvijo ustreznih tehničnih informacij.

    4.   Pri ukrepih za obvladovanje tveganja iz odstavka 2, točka (d), se ustrezno
    upoštevajo učinki in morebitna interakcija, ki izhajajo iz skupne uporabe zahtev
    iz tega oddelka 2, da bi učinkoviteje in čim bolj zmanjšali tveganja in hkrati
    dosegli ustrezno ravnovesje pri izvajanju ukrepov za izpolnjevanje teh zahtev.

    5.   Ukrepi za obvladovanje tveganja iz odstavka 2, točka (d), so taki, da zadevno
    preostalo tveganje, povezano z vsako posamezno nevarnostjo, in celotno preostalo
    tveganje visokotveganih sistemov UI štejeta za sprejemljiva.

    Pri določanju najustreznejših ukrepov za obvladovanje tveganja se zagotovi naslednje:

    (a) odpravljanje ali zmanjševanje tveganj ugotovljenih in ocenjenih na podlagi
    odstavka 2, kolikor je to tehnično izvedljivo z ustrezno zasnovo in razvojem visokotveganega
    sistema UI;

    (b) po potrebi izvajanje ustreznih ukrepov za zmanjšanje in nadzor tveganj, ki
    jih ni mogoče odpraviti;

    (c) zagotavljanje zahtevanih informacij na podlagi člena 13 in po potrebi usposabljanje
    uvajalcev.

    Da bi odpravili ali zmanjšali tveganja, povezana z uporabo visokotveganega sistema
    UI, se ustrezno upoštevajo tehnično znanje, izkušnje, izobraževanje, usposabljanje,
    ki ga lahko pričakuje uvajalec, in predvideni okvir, v katerem naj bi se sistem
    uporabljal.

    6.   Visokotvegani sistemi UI se testirajo, da se določijo najustreznejši in ciljno
    usmerjeni ukrepi za obvladovanje tveganja. S testiranjem se zagotovi, da visokotvegani
    sistemi UI dosledno delujejo za predvideni namen in so skladni z zahtevami iz
    tega oddelka.

    7.   Postopki testiranja lahko vključujejo testiranje v realnih razmerah v skladu
    s členom 60.

    8.   Testiranje visokotveganih sistemov UI se po potrebi izvaja kadar koli med
    celotnim postopkom razvoja in v vsakem primeru pred njihovim dajanjem na trg ali
    v uporabo. Testiranje se opravi na podlagi predhodno opredeljenih metrik in verjetnostnih
    pragov, ki ustrezajo predvidenemu namenu visokotveganega sistema UI.

    9.   Ponudniki pri izvajanju sistema za obvladovanje tveganja iz odstavkov 1 do
    7 preučijo, ali je verjetno, da bo visokotvegani sistem UI glede na predvideni
    namen negativno vplival na osebe, mlajše od 18 let, in po potrebi na druge ranljive
    skupine.

    10.   Pri ponudnikih visokotveganih sistemov UI, za katere veljajo zahteve v zvezi
    z notranjimi procesi za obvladovanje tveganj v skladu z drugimi ustreznimi določbami
    prava Unije, so lahko vidiki, opisani v odstavkih 1 do 9, del postopkov za obvladovanje
    tveganj, vzpostavljenih na podlagi navedenega prava, ali so v kombinaciji s temi
    postopki.'
- clen: 10
  id_elementa: art_10
  naslov: Podatki in upravljanje podatkov
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Visokotvegani sistemi UI, ki uporabljajo tehnike, ki vključujejo
    učenje modelov UI s podatki, se razvijejo na podlagi naborov učnih, validacijskih
    in testnih podatkov, ki izpolnjujejo merila kakovosti iz odstavkov 2 do 5, kadar
    se uporabljajo ti nabori podatkov.

    2.   Za nabore učnih, validacijskih in testnih podatkov veljajo prakse ravnanja
    s podatki in upravljanja podatkov, ki so primerne za predvideni namen visokotveganega
    sistema UI. Te prakse se nanašajo zlasti na:

    (a) ustrezne izbire zasnove;

    (b) postopke zbiranja podatkov in njihov izvor ter v primeru osebnih podatkov
    prvotni namen zbiranja podatkov;

    (c) ustrezne postopke obdelave za pripravo podatkov, kot so dodajanje opomb, označevanje,
    čiščenje, posodabljanje, obogatitev in združevanje;

    (d) oblikovanje predpostavk, zlasti v zvezi z informacijami, ki naj bi jih podatki
    merili in predstavljali;

    (e) oceno razpoložljivosti, količine in primernosti potrebnih naborov podatkov;

    (f) preučitev morebitnih pristranskosti, ki bi lahko vplivale na zdravje in varnost
    oseb, negativno vplivale na temeljne pravice ali privedle do diskriminacije, ki
    je na podlagi prava Unije prepovedana, zlasti kadar izhodni podatki vplivajo na
    vhodne podatke za prihodnje operacije;

    (g) ustrezne ukrepe za odkrivanje, preprečevanje in zmanjševanje morebitnih pristranskosti,
    opredeljenih v skladu s točko (f);

    (h) prepoznavanje ustreznih vrzeli ali pomanjkljivosti v podatkih, ki preprečujejo
    skladnost s to uredbo, ter način za odpravljanje teh vrzeli in pomanjkljivosti.

    3.   Nabori učnih, validacijskih in testnih podatkov so ustrezni, dovolj reprezentativni
    in v največji možni meri brez napak in popolni glede na predvideni namen. Imeti
    morajo tudi ustrezne statistične lastnosti, po potrebi tudi v zvezi z osebami
    ali skupinami oseb, v zvezi s katerimi naj bi se uporabljal visokotvegani sistem
    UI. Te značilnosti naborov podatkov se lahko izpolnijo na ravni posameznih naborov
    podatkov ali na ravni njihovih kombinacij.

    4.   Nabori podatkov v obsegu, ki se zahteva glede na njihov predvideni namen,
    upoštevajo značilnosti ali elemente, ki so značilni za posebno geografsko, kontekstualno,
    vedenjsko ali funkcionalno okolje, v katerem naj bi se visokotvegani sistem UI
    uporabljal.

    5.   Če je nujno potrebno za namene zagotavljanja odkrivanja in popravljanja pristranskosti
    v zvezi z visokotveganimi sistemi UI v skladu z odstavkom 2, točki (f) in (g),
    tega člena, lahko ponudniki takih sistemov izjemoma obdelujejo posebne vrste osebnih
    podatkov, ob upoštevanju ustreznih zaščitnih ukrepov za temeljne pravice in svoboščine
    fizičnih oseb. Poleg določb iz uredb (EU) 2016/679 in (EU) 2018/1725 ter Direktive
    (EU) 2016/680 morajo biti za tako obdelavo izpolnjeni vsi naslednji pogoji:

    (a) odkrivanja in popravljanja pristranskosti ni mogoče učinkovito doseči z obdelavo
    drugih podatkov, vključno s sintetičnimi ali anonimiziranimi podatki;

    (b) za posebne vrste osebnih podatkov veljajo tehnične omejitve glede ponovne
    uporabe osebnih podatkov ter najsodobnejši ukrepi za varnost in ohranjanje zasebnosti,
    vključno s psevdonimizacijo;

    (c) za posebne kategorije osebnih podatkov veljajo ukrepi, s katerimi se zagotavlja,
    da so osebni podatki, ki se obdelujejo, zaščiteni, ob upoštevanju ustreznih zaščitnih
    ukrepov, vključno s strogim nadzorom in dokumentiranjem dostopa, da se prepreči
    napačna uporaba in zagotovi, da imajo dostop do teh osebnih podatkov samo pooblaščene
    osebe z ustreznimi obveznostmi glede zaupnosti;

    (d) posebne kategorije osebnih podatkov ne smejo biti posredovani, preneseni ali
    drugače dostopni drugim strankam;

    (e) posebne kategorije osebnih podatkov se izbrišejo, ko je pristranskost odpravljena
    ali ko se izteče obdobje njihove hrambe, odvisno od tega, kaj nastopi prej;

    (f) evidence dejavnosti obdelave na podlagi uredb (EU) 2016/679 in (EU) 2018/1725
    ter Direktivo (EU) 2016/680 vključujejo razloge, zakaj je bila obdelava posebnih
    kategorij osebnih podatkov nujno potrebna za odkrivanje in odpravo pristranskosti
    ter zakaj tega cilja ni bilo mogoče doseči z obdelavo drugih podatkov.

    6.   Za razvoj visokotveganih sistemov UI, ki ne uporabljajo tehnik, ki vključujejo
    učenje modelov s podatki, se odstavki 2 do 5 uporabljajo le za nabore testnih
    podatkov.'
- clen: 11
  id_elementa: art_11
  naslov: Tehnična dokumentacija
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Tehnična dokumentacija visokotveganega sistema UI se pripravi pred
    dajanjem sistema na trg ali v uporabo in se posodablja.

    Tehnična dokumentacija se pripravi tako, da izkazuje, da je visokotvegani sistem
    UI skladen z zahtevami iz tega oddelka, ter pristojnim nacionalnim organom in
    priglašenim organom jasno in celovito zagotavlja potrebne informacije za ugotavljanje
    skladnosti sistema UI z navedenimi zahtevami. Vsebovati mora vsaj elemente iz
    Priloge IV. MSP, vključno z zagonskimi podjetji, lahko elemente tehnične dokumentacije
    iz Priloge IV predložijo na poenostavljen način. V ta namen Komisija pripravi
    poenostavljen obrazec tehnične dokumentacije, namenjen potrebam malih in mikro
    podjetij. Kadar se MSP, vključno z zagonskim podjetjem, odloči, da bo informacije,
    zahtevane v Prilogi IV, zagotovilo na poenostavljen način, uporabi obrazec iz
    tega odstavka. Priglašeni organi sprejmejo obrazec za namene ugotavljanja skladnosti.

    2.   Kadar je visokotvegani sistem UI, povezan s proizvodom, za katerega se uporablja
    harmonizacijska zakonodaja Unije iz Priloge I, oddelek A, dan na trg ali v uporabo,
    se pripravi enoten sklop tehnične dokumentacije, ki vsebuje vse informacije iz
    odstavka 1 in informacije, zahtevane v navedenih pravnih aktih.

    3.   Na Komisijo se prenese pooblastilo za sprejemanje delegiranih aktov v skladu
    s členom 97 za spremembo Priloge IV, kadar je to potrebno za zagotovitev, da tehnična
    dokumentacija glede na tehnični napredek zagotavlja vse potrebne informacije za
    ugotavljanje skladnosti sistema z zahtevami iz tega oddelka.'
- clen: 12
  id_elementa: art_12
  naslov: Vodenje evidenc
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Visokotvegani sistemi UI morajo tehnično omogočati samodejno beleženje
    dogodkov (v nadaljnjem besedilu: dnevniki) v življenjski dobi sistema.

    2.   Da bi zagotovili raven sledljivosti delovanja visokotveganega sistema UI,
    ki ustreza predvidenemu namenu sistema, morajo zmogljivosti vodenja dnevnikov
    omogočati beleženje dogodkov, pomembnih za:

    (a) prepoznavanje situacij, ki lahko povzročijo, da bi visokotvegani sistem UI
    predstavljal tveganje v smislu člena 79(1), ali povzročijo bistvene spremembe;

    (b) olajšanje spremljanja po dajanju na trg iz člena 72 ter

    (c) spremljanje delovanja visokotveganega sistema UI iz člena 26(5).

    3.   Za visokotvegane sisteme UI iz Priloge III, točka 1(a), zmogljivosti vodenja
    dnevnikov zagotavljajo vsaj:

    (a) evidentiranje obdobja vsake uporabe sistema (datum in čas začetka ter datum
    in čas konca vsake uporabe);

    (b) referenčno podatkovno zbirko, s katero je sistem preveril vhodne podatke;

    (c) vhodne podatke, za katere je bilo pri iskanju najdeno ujemanje;

    (d) identifikacijo fizičnih oseb, ki sodelujejo pri preverjanju rezultatov, iz
    člena 14(5).'
- clen: 13
  id_elementa: art_13
  naslov: Preglednost in zagotavljanje informacij uvajalcem
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Visokotvegani sistemi UI morajo biti zasnovani in razviti tako, da
    je njihovo delovanje dovolj pregledno, da lahko uvajalci razlagajo izhodne podatke
    sistema in jih ustrezno uporabijo. Treba je zagotoviti ustrezno vrsto in stopnjo
    preglednosti, da se doseže skladnost z ustreznimi obveznostmi ponudnika in uvajalca
    iz oddelka 3.

    2.   Visokotveganim sistemom UI morajo biti priložena navodila za uporabo v ustrezni
    digitalni obliki ali kako drugače, ki vključujejo jedrnate, popolne, pravilne
    in jasne informacije, ki so pomembne, dostopne in razumljive uvajalcem.

    3.   Navodila za uporabo vsebujejo vsaj naslednje informacije:

    (a) istovetnost in kontaktne podatke ponudnika in po potrebi njegovega pooblaščenega
    zastopnika, kadar obstaja;

    (b) značilnosti, zmogljivosti in omejitve zmogljivosti visokotveganega sistema
    UI, ki vključujejo:

    (i) njegov predvideni namen;

    (ii) raven točnosti, vključno s pripadajočimi metrikami, robustnosti in kibernetske
    varnosti iz člena 15, na podlagi katere je bil visokotvegani sistem UI testiran
    in potrjen ter ki se lahko pričakuje, pa tudi vse znane in predvidljive okoliščine,
    ki bi lahko vplivale na to pričakovano raven točnosti, robustnosti in kibernetske
    varnosti;

    (iii) vse znane ali predvidljive okoliščine, povezane z uporabo visokotveganega
    sistema UI v skladu s predvidenim namenom ali v razmerah razumno predvidljive
    napačne uporabe, ki lahko povzročijo tveganja za zdravje in varnost ali temeljne
    pravice iz člena 9(2);

    (iv) po potrebi tehnične zmogljivosti in značilnosti visokotveganega sistema UI
    za zagotavljanje informacij, ki so pomembne za pojasnitev njegovih izhodnih podatkov;

    (v) če je primerno, njegova zmogljivost v zvezi z določenimi osebami ali skupinami
    oseb, na katerih naj bi se sistem uporabljal;

    (vi) če je primerno, specifikacije za vhodne podatke ali katere koli druge ustrezne
    informacije v zvezi z uporabljenimi nabori učnih, validacijskih in testnih podatkov,
    ob upoštevanju predvidenega namena visokotveganega sistema UI;

    (vii) po potrebi informacije, da lahko uvajalci razlagajo izhodne podatke visokotveganega
    sistema UI in jih ustrezno uporabljajo;

    (c) morebitne spremembe visokotveganega sistema UI in njegove zmogljivosti, ki
    jih je ponudnik vnaprej določil ob začetnem ugotavljanju skladnosti;

    (d) ukrepe za človeški nadzor iz člena 14, vključno z vzpostavljenimi tehničnimi
    ukrepi, ki uvajalcem olajšajo razlago izhodnih podatkov visokotveganih sistemov
    UI;

    (e) potrebne računalniške in strojnoopremne vire, življenjsko dobo visokotveganega
    sistema UI ter vse potrebne vzdrževalne in oskrbovalne ukrepe, vključno z njihovo
    pogostostjo, za zagotovitev pravilnega delovanja tega sistema UI, tudi kar zadeva
    posodobitve programske opreme;

    (f) po potrebi opis mehanizmov v visokotveganem sistemu UI, na podlagi katerega
    lahko uvajalci pravilno zbirajo, hranijo in razlagajo dnevnike v skladu s členom 12.'
- clen: 14
  id_elementa: art_14
  naslov: Človeški nadzor
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Visokotvegani sistemi UI morajo biti zasnovani in razviti tako, da
    jih lahko fizične osebe v obdobju njihove uporabe učinkovito nadzorujejo, tudi
    z ustreznimi vmesniškimi orodji človek-stroj.

    2.   Namen človeškega nadzora je preprečiti ali čim bolj zmanjšati tveganja za
    zdravje, varnost ali temeljne pravice, ki se lahko pojavijo pri uporabi visokotveganega
    sistema UI v skladu s predvidenim namenom ali v razmerah razumno predvidljive
    napačne uporabe, zlasti kadar taka tveganja niso odpravljena kljub uporabi drugih
    zahtev iz tega oddelka.

    3.   Nadzorni ukrepi morajo biti sorazmerni s tveganji, stopnjo samostojnosti
    in kontekstom uporabe visokotveganega sistema UI in se zagotavljajo z eno ali
    obema naslednjima vrstama ukrepov:

    (a) ukrepi, določeni in vgrajeni, če je to tehnično izvedljivo, v visokotvegani
    sistem UI s strani ponudnika, preden je sistem dan na trg ali v uporabo;

    (b) ukrepi, ki jih ponudnik določi pred dajanjem visokotveganega sistema UI na
    trg ali v uporabo in so primerni za izvedbo s strani uvajalca.

    4.   Za namene izvajanja odstavkov 1, 2 in 3 se visokotvegani sistem UI uvajalcu
    zagotovi tako, da fizične osebe, ki jim je dodeljen človeški nadzor, če je to
    primerno in sorazmerno:

    (a) pravilno razumejo ustrezne zmogljivosti in omejitve visokotveganega sistema
    UI ter ustrezno spremljajo njegovo delovanje, tudi za odkrivanje in obravnavanje
    nepravilnosti, motenj in nepričakovane zmogljivosti;

    (b) se zavedajo morebitne težnje po samodejnem zanašanju ali prevelikem zanašanju
    na izhodne podatke visokotveganega sistema UI (pristranskost zaradi avtomatizacije),
    zlasti pri visokotveganih sistemih UI, ki se uporabljajo za zagotavljanje informacij
    ali priporočil za odločitve, ki jih sprejemajo fizične osebe;

    (c) pravilno razlagajo izhodne podatke visokotveganega sistema UI, zlasti na primer
    ob upoštevanju razpoložljivih orodij in metod za razlago;

    (d) se v specifičnih situacijah odločijo, da visokotveganega sistema UI ne bodo
    uporabile ali bodo kako drugače zanemarile, ovrgle ali izničile izhodne podatke
    visokotveganega sistema UI;

    (e) posegajo v delovanje visokotveganega sistema UI ali ga prekinejo s tipko „stop“
    ali podobnim postopkom, ki omogoča varno zaustavitev sistema.

    5.   Za visokotvegane sisteme UI iz Priloge III, točka 1(a), morajo biti ukrepi
    iz odstavka 3 takšni, da zagotavljajo, da uvajalec poleg tega ne izvede nobenega
    dejanja ali ne sprejme nobenega ukrepa ali odločitve na podlagi identifikacije,
    ki izhaja iz sistema, razen če to ločeno preverita in potrdita vsaj dve fizični
    osebi z ustreznimi kompetencami, usposobljenostjo in pooblastili.

    Zahteva o ločeni preverbi s strani vsaj dveh fizičnih oseb se ne uporablja za
    visokotvegane sisteme UI, ki se uporabljajo za namene preprečevanja, odkrivanja
    in preiskovanja kaznivih dejanj, migracij, nadzora meje ali azila, v primerih,
    ko je v skladu s pravom Unije in nacionalnim pravom uporaba te zahteve nesorazmerna.'
- clen: 15
  id_elementa: art_15
  naslov: Točnost, robustnost in kibernetska varnost
  oddelek:
    id_elementa: cpt_III.sct_2
    naslov: Zahteve za visokotvegane sisteme UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Visokotvegani sistemi UI morajo biti zasnovani in razviti tako, da
    dosegajo ustrezno raven točnosti, robustnosti in kibernetske varnosti ter v teh
    vidikih v vsem svojem življenjskem ciklu delujejo dosledno.

    2.   Za obravnavo tehničnih vidikov merjenja ustreznih ravni točnosti in robustnosti
    iz odstavka 1 ter vseh drugih ustreznih metrike učinkovitosti Komisija v sodelovanju
    z ustreznimi deležniki in organizacijami, kot so meroslovni organi in organi za
    primerjalno analizo, po potrebi spodbuja razvoj referenčnih vrednosti in metodologij
    merjenja.

    3.   Ravni točnosti in ustrezne metrike točnosti visokotveganih sistemov UI se
    navedejo v priloženih navodilih za uporabo.

    4.   Visokotvegani sistemi UI morajo biti čim bolj odporni na napake, okvare ali
    neskladnosti, ki se lahko pojavijo v sistemu ali okolju, v katerem sistem deluje,
    zlasti zaradi njihove interakcije s fizičnimi osebami ali drugimi sistemi. V zvezi
    s tem se sprejmejo tehnični in organizacijski ukrepi.

    Robustnost visokotveganih sistemov UI se lahko doseže s tehničnimi redundantnimi
    rešitvami, ki lahko vključujejo rezervne načrte ali načrte varne odpovedi.

    Visokotvegane sisteme UI, ki se po dajanju na trg ali v uporabo še naprej učijo,
    je treba razviti tako, da se odpravi ali v največji možni meri zmanjša tveganje
    morebitnih pristranskih izhodnih podatkov, ki bi vplivali na vhodne podatke za
    prihodnje operacije (povratne zanke), in zagotovi, da se vse take povratne zanke
    ustrezno obravnavajo z ustreznimi ukrepi za zmanjšanje tveganj.

    5.   Visokotvegani sistemi UI morajo biti odporni na poskuse nepooblaščenih tretjih
    oseb, da z izkoriščanjem šibkih točk sistema spremenijo njihovo uporabo, izhodne
    podatke ali zmogljivost.

    Tehnične rešitve, namenjene zagotavljanju kibernetske varnosti visokotveganih
    sistemov UI, morajo ustrezati zadevnim okoliščinam in tveganjem.

    Tehnične rešitve za odpravljanje šibkih točk, značilnih za UI, po potrebi vključujejo
    ukrepe za preprečevanje, odkrivanje, odzivanje, reševanje in nadzor v zvezi z napadi,
    ki poskušajo manipulirati z naborom učnih podatkov (zastrupitev podatkov) ali
    prednaučenimi komponentami, uporabljenimi pri učenju (zastrupitev modelov), v zvezi
    z vhodnimi podatki, katerih namen je povzročiti napako modela UI (nasprotovalni
    primer ali izogibanje modelov), napadi na zaupnost ali pomanjkljivostmi modela.'
- clen: 16
  id_elementa: art_16
  naslov: Obveznosti ponudnikov visokotveganih sistemov UI
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: 'Ponudniki visokotveganih sistemov UI:

    (a) zagotovijo, da so njihovi visokotvegani sistemi UI skladni z zahtevami iz
    oddelka 2;

    (b) na visokotveganem sistemu UI ali, kadar to ni mogoče, na embalaži ali spremni
    dokumentaciji, kot je ustrezno, navedejo svoje ime, registrirano trgovsko ime
    ali registrirano znamko, in naslov, na katerem so dosegljivi;

    (c) imajo vzpostavljen sistem upravljanja kakovosti, skladen s členom 17;

    (d) hranijo dokumentacijo iz člena 18;

    (e) kadar je to pod njihovim nadzorom, hranijo dnevnike, ki jih samodejno ustvarijo
    njihovi visokotvegani sistemi UI, kot je navedeno v členu 19;

    (f) zagotovijo, da visokotvegani sistem UI pred dajanjem na trg ali v uporabo
    opravi ustrezen postopek ugotavljanja skladnosti iz člena 43;

    (g) pripravijo EU izjavo o skladnosti v skladu s členom 47;

    (h) na visokotvegani sistem UI ali, kadar to ni mogoče, na njegovo embalažo ali
    priloženo dokumentacijo, namestijo oznako CE v skladu s členom 48, da označijo
    skladnost s to uredbo;

    (i) izpolnjujejo obveznosti registracije iz člena 49(1);

    (j) sprejmejo potrebne korektivne ukrepe in zagotovijo informacije v skladu s členom 20;

    (k) na obrazloženo zahtevo pristojnega nacionalnega organa dokažejo skladnost
    visokotveganega sistema UI z zahtevami iz oddelka 2;

    (l) zagotovijo, da visokotvegani sistem UI izpolnjuje zahteve glede dostopnosti
    v skladu z direktivama (EU) 2016/2102 in (EU) 2019/882.'
- clen: 17
  id_elementa: art_17
  naslov: Sistem upravljanja kakovosti
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudniki visokotveganih sistemov UI vzpostavijo sistem upravljanja
    kakovosti, ki zagotavlja skladnost s to uredbo. Ta sistem se sistematično in urejeno
    dokumentira v obliki pisnih politik, postopkov in navodil ter vključuje vsaj naslednje
    vidike:

    (a) strategijo za skladnost z zakonodajo, tudi skladnost s postopki za ugotavljanje
    skladnosti in postopki za upravljanje sprememb visokotveganega sistema UI;

    (b) tehnike, postopke in sistematične ukrepe, ki se uporabljajo za razvoj, nadzor
    kakovosti in zagotavljanje kakovosti visokotveganega sistema UI;

    (c) tehnike, postopke in sistematične ukrepe, ki se uporabljajo za razvoj, nadzor
    kakovosti in zagotavljanje kakovosti visokotveganega sistema UI;

    (d) postopke pregledovanja, testiranja in validacije, ki se izvedejo pred razvojem
    visokotveganega sistema UI, med njim in po njem, ter pogostost njihovega izvajanja;

    (e) tehnične specifikacije, vključno s standardi, ki jih je treba uporabiti, in,
    kadar se ustrezni harmonizirani standardi ne uporabljajo v celoti ali ne zajemajo
    vseh ustreznih zahtev iz oddelka 2, sredstva, ki se uporabijo za zagotovitev,
    da visokotvegani sistem UI izpolnjuje navedene zahteve;

    (f) sisteme in postopke za ravnanje s podatki, vključno s pridobivanjem podatkov,
    zbiranjem podatkov, analizo podatkov, označevanjem podatkov, shranjevanjem podatkov,
    filtriranjem podatkov, podatkovnim rudarjenjem, združevanjem podatkov, hrambo
    podatkov ter vsemi drugimi postopki v zvezi s podatki, ki se izvajajo pred dajanjem
    visokotveganih sistemov UI na trg ali v uporabo in za namen dajanja na trg ali
    v uporabo;

    (g) sistem za obvladovanje tveganj iz člena 9;

    (h) vzpostavitev, izvajanje in vzdrževanje sistema spremljanja po dajanju na trg
    v skladu s členom 72;

    (i) postopke v zvezi s poročanjem o resnih incidentih v skladu s členom 73;

    (j) vodenje komunikacije s pristojnimi nacionalnimi organi, drugimi ustreznimi
    organi, tudi s tistimi, ki zagotavljajo ali podpirajo dostop do podatkov, priglašenimi
    organi, drugimi operaterji, strankami ali drugimi zainteresiranimi stranmi;

    (k) sisteme in postopke za vodenje evidenc vse ustrezne dokumentacije in informacij;

    (l) upravljanje virov, vključno z ukrepi, povezanimi z zanesljivostjo oskrbe;

    (m) okvir odgovornosti, ki določa odgovornosti vodstva in drugega osebja v zvezi
    z vsemi vidiki iz tega odstavka.

    2.   Izvajanje vidikov iz odstavka 1 je sorazmerno z velikostjo organizacije ponudnika.
    V vsakem primeru pa ponudniki spoštujejo stopnjo strogosti in raven zaščite, ki
    se zahtevata za skladnost njihovih visokotveganih sistemov UI s to uredbo.

    3.   Ponudniki visokotveganih sistemov UI, za katere veljajo obveznosti v zvezi
    s sistemi upravljanja kakovosti ali enakovredno funkcijo na podlagi ustreznega
    sektorskega prava Unije, lahko vključijo vidike, navedene v odstavku 1, kot del
    sistemov upravljanja kakovosti, vzpostavljenih na podlagi navedenega prava.

    4.   Za ponudnike, ki so finančne institucije in za katere veljajo zahteve v zvezi
    z njihovim notranjim upravljanjem, ureditvami ali postopki na podlagi prava Unije
    o finančnih storitvah, se šteje, da je obveznost vzpostavitve sistema vodenja
    kakovosti z izjemo odstavka 1, točke (g), (h) in (i) tega člena, izpolnjena z upoštevanjem
    pravil o ureditvah ali postopkih notranjega upravljanja na podlagi ustreznega
    prava Unije o finančnih storitvah. V ta namen se upoštevajo vsi harmonizirani
    standardi iz člena 40.'
- clen: 18
  id_elementa: art_18
  naslov: Vodenje dokumentacije
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudnik še deset let po tem, ko je bil visokotvegani sistem UI dan
    na trg ali v uporabo, za pristojni nacionalni organ hrani:

    (a) tehnično dokumentacijo iz člena 11;

    (b) dokumentacijo v zvezi s sistemom upravljanja kakovosti iz člena 17;

    (c) dokumentacijo o spremembah, ki so jih odobrili priglašeni organi, kadar je
    primerno;

    (d) odločitve in druge dokumente, ki so jih izdali priglašeni organi, kadar je
    primerno;

    (e) EU izjavo o skladnosti iz člena 47.

    2.   Vsaka država članica določi pogoje, pod katerimi je dokumentacija iz odstavka
    1 na voljo pristojnim nacionalnim organom v obdobju iz navedenega odstavka v primerih,
    ko gre ponudnik ali njegov pooblaščeni zastopnik, ki ima sedež na njenem ozemlju,
    v stečaj ali preneha opravljati svojo dejavnost pred koncem tega obdobja.

    3.   Ponudniki, ki so finančne institucije in za katere veljajo zahteve v zvezi
    z njihovim notranjim upravljanjem, ureditvami ali postopki na podlagi prava Unije
    o finančnih storitvah, vodijo tehnično dokumentacijo kot del dokumentacije, ki
    se hrani na podlagi ustreznega prava Unije o finančnih storitvah.'
- clen: 19
  id_elementa: art_19
  naslov: Samodejno ustvarjeni dnevniki
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudniki visokotveganih sistemov UI vodijo dnevnike iz člena 12(1),
    ki jih samodejno ustvarijo njihovi visokotvegani sistemi UI, če so ti dnevniki
    pod njihovim nadzorom. Brez poseganja v pravo Unije ali nacionalno pravo, ki se
    uporablja, se dnevniki hranijo za obdobje, ki ustreza predvidenemu namenu visokotveganega
    sistema UI, in sicer najmanj šest mesecev, razen če je v veljavnem pravu Unije
    ali nacionalnem pravu, zlasti v pravu Unije o varstvu osebnih podatkov, določeno
    drugače.

    2.   Ponudniki, ki so finančne institucije in za katere veljajo zahteve v zvezi
    z njihovim notranjim upravljanjem, ureditvami ali postopki na podlagi prava Unije
    o finančnih storitvah, vodijo dnevnike, ki jih samodejno ustvarijo njihovi visokotvegani
    sistemi UI, kot del dokumentacije, ki se hrani na podlagi ustreznega prava Unije
    o finančnih storitvah.'
- clen: 20
  id_elementa: art_20
  naslov: Korektivni ukrepi in dolžnost obveščanja
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudniki visokotveganih sistemov UI, ki menijo ali utemeljeno domnevajo,
    da visokotvegani sistem UI, ki so ga dali na trg ali v uporabo, ni v skladu s to
    uredbo, nemudoma sprejmejo potrebne popravne ukrepe, da zagotovijo skladnost sistema
    ali pa ga po potrebi umaknejo, onemogočijo ali prekličejo. O tem obvestijo distributerje
    zadevnega visokotveganega sistema UI ter, kadar je primerno, uvajalce, pooblaščenega
    zastopnika in uvoznike.

    2.   Kadar visokotvegani sistem UI predstavlja tveganje v smislu člena 79(1) in
    se ponudnik seznani s tem tveganjem, nemudoma razišče vzroke, po potrebi v sodelovanju
    z uvajalcem, ki poroča, ter obvesti organe za nadzor trga, pristojne za zadevni
    visokotvegani sistem UI, in po potrebi priglašeni organ, ki je izdal certifikat
    za visokotvegani sistem UI v skladu s členom 44, zlasti o naravi neskladnosti
    in vseh ustreznih sprejetih korektivnih ukrepih.'
- clen: 21
  id_elementa: art_21
  naslov: Sodelovanje s pristojnimi organi
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudniki visokotveganih sistemov UI na obrazloženo zahtevo pristojnega
    nacionalnega organa temu organu zagotovijo vse informacije in dokumentacijo, potrebne
    za dokazovanje skladnosti visokotveganega sistema UI z zahtevami iz oddelka 2,
    v enem od uradnih jezikov Unije, ki ga določi zadevna država članica in ga organ
    brez težav razume.

    2.   Ponudniki na obrazloženo zahtevo pristojnega organa pristojnemu organu prosilcu
    po potrebi omogočijo tudi dostop do samodejno ustvarjenih dnevnikov visokotveganega
    sistema UI iz člena 12(1), če so ti dnevniki pod njihovim nadzorom.

    3.   Vse informacije, ki jih pristojni organ pridobi na podlagi tega člena, se
    obravnavajo v skladu z obveznostmi glede zaupnosti iz člena 78.'
- clen: 22
  id_elementa: art_22
  naslov: Pooblaščeni zastopniki ponudnikov visokotveganih sistemov UI
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudniki s sedežem v tretjih državah pred omogočanjem dostopnosti
    visokotveganih sistemov UI na trgu Unije s pisnim pooblastilom imenujejo pooblaščenega
    zastopnika s sedežem v Uniji.

    2.   Ponudnik svojemu pooblaščenemu zastopniku omogoči, da opravlja naloge, določene
    v pooblastilu, ki ga prejme od ponudnika.

    3.   Pooblaščeni zastopnik opravlja naloge, določene v pooblastilu, ki ga prejme
    od ponudnika. Če organi za nadzor trga to zahtevajo, jim predloži izvod pooblastila,
    in sicer v enem od uradnih jezikov institucij Unije, ki ga navede pristojni organ.
    Za namene te uredbe pooblastilo pooblaščenemu zastopniku omogoča, da opravlja
    naslednje naloge:

    (a) preveri, da je bila pripravljena EU izjava o skladnosti iz člena 47 in tehnična
    dokumentacija iz člena 11 ter da je ponudnik izvedel ustrezen postopek ugotavljanja
    skladnosti;

    (b) daje kontaktne podatke ponudnika, ki je določil pooblaščenega zastopnika,
    izvod EU izjave o skladnosti iz člena 47, tehnično dokumentacijo in, če je ustrezno,
    certifikat, ki ga je izdal priglašeni organ, na voljo pristojnim organom in nacionalnim
    organom ali telesom iz člena 74(10) še deset let po tem, ko je bil visokotvegani
    sistem UI dan na trg ali v uporabo;

    (c) pristojnemu organu na podlagi obrazložene zahteve zagotovi vse informacije
    in dokumentacijo, vključno s tisto, ki se hrani v skladu s točko (b) tega pododstavka,
    potrebne za dokazovanje skladnosti visokotveganega sistema UI z zahtevami iz oddelka
    2, vključno z dostopom do dnevnikov, kakor je navedeno v členu 12(1), ki jih samodejno
    ustvari visokotvegani sistem UI, če so ti dnevniki pod nadzorom ponudnika;

    (d) na podlagi obrazložene zahteve sodeluje s pristojnimi organi pri vseh ukrepih,
    ki jih ti sprejmejo v zvezi z visokotveganim sistemom UI, zlasti za zmanjšanje
    in omejitev tveganj, ki jih predstavlja visokotvegani sistem UI;

    (e) po potrebi izpolnjuje obveznosti registracije iz člena 49(1) ali, če registracijo
    izvede ponudnik sam, zagotovi, da so informacije iz Priloge VIII, oddelek A, točka
    3, pravilne.

    Na podlagi pooblastila je pooblaščeni zastopnik pooblaščen, da lahko pristojni
    organi nanj, poleg ponudnika ali namesto njega, naslovijo vsa vprašanja, povezana
    z zagotavljanjem skladnosti s to uredbo.

    4.   Pooblaščeni zastopnik odpove pooblastilo, če meni ali utemeljeno domneva,
    da ponudnik ravna v nasprotju s svojimi obveznostmi iz te uredbe. V takem primeru
    o odpovedi pooblastila in razlogih zanjo nemudoma obvesti ustrezni organ za nadzor
    trga in, kadar je primerno, ustrezni priglašeni organ.'
- clen: 23
  id_elementa: art_23
  naslov: Obveznosti uvoznikov
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Pred dajanjem visokotveganega sistema UI na trg uvozniki zagotovijo
    njegovo skladnost s to uredbo tako, da preverijo, da:

    (a) je ponudnik za ta visokotvegani sistem UI izvedel ustrezen postopek ugotavljanja
    skladnosti iz člena 43;

    (b) je ponudnik pripravil tehnično dokumentacijo v skladu s členom 11 in Prilogo IV;

    (c) je sistem opremljen z zahtevano oznako CE ter so mu priloženi EU izjava o skladnosti
    iz člena 47 in navodila za uporabo;

    (d) je ponudnik imenoval pooblaščenega zastopnika v skladu s členom 22(1).

    2.   Kadar ima uvoznik zadosten razlog za domnevo, da visokotvegani sistem UI
    ni skladen s to uredbo ali je ponarejen ali mu je priložena ponarejena dokumentacija,
    tega sistema ne da na trg, dokler ni zagotovljena njegova skladnost. Kadar visokotvegani
    sistem UI predstavlja tveganje v smislu člena 79(1), uvoznik o tem obvesti ponudnika
    sistema, pooblaščenega zastopnika in organe za nadzor trga.

    3.   Uvozniki na visokotveganem sistemu UI in na embalaži ali v spremni dokumentaciji,
    kadar je ustrezno, navedejo svoje ime, registrirano trgovsko ime ali registrirano
    znamko in naslov, na katerem so dosegljivi.

    4.   Uvozniki zagotovijo, da v času, ko so odgovorni za visokotvegani sistem UI,
    pogoji skladiščenja ali prevoza, kadar je ustrezno, ne ogrožajo skladnosti sistema
    z zahtevami iz oddelka 2.

    5.   Uvozniki še deset let po tem, ko je bil visokotvegani sistem UI dan na trg
    ali v uporabo, hranijo izvod certifikata, ki ga je izdal priglašeni organ, navodil
    za uporabo, kadar je to primerno, in EU izjave o skladnosti iz člena 47.

    6.   Uvozniki ustreznim pristojnim organom na podlagi obrazložene zahteve predložijo
    vse potrebne informacije in dokumentacijo, vključno s tistimi iz odstavka 5, da
    dokažejo skladnost visokotveganega sistema UI z zahtevami iz oddelka 2, v jeziku,
    ki ga organi zlahka razumejo. V ta namen zagotovijo tudi, da se tem organom lahko
    da na voljo tehnična dokumentacija.

    7.   Uvozniki sodelujejo z ustreznimi pristojnimi organi pri vseh ukrepih, ki
    jih ti organi sprejmejo v zvezi z visokotveganim sistemom UI, ki so ga uvozniki
    dali na trg, zlasti za zmanjšanje ali omejitev tveganj, ki jih predstavlja ta
    sistem.'
- clen: 24
  id_elementa: art_24
  naslov: Obveznosti distributerjev
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Preden omogočijo dostopnost visokotveganega sistema UI na trgu, distributerji
    preverijo, ali ima zahtevano oznako CE, ali so mu priloženi izvod EU izjave o skladnosti
    iz člena 47 in navodila za uporabo ter ali sta ponudnik in uvoznik tega sistema,
    kot je ustrezno, izpolnila vsak svoje obveznosti iz člena 16, točki (b) in (c),
    oziroma člena 23(3).

    2.   Kadar distributer meni ali na podlagi informacij, ki jih ima, utemeljeno
    domneva, da visokotvegani sistem UI ni skladen z zahtevami iz oddelka 2, za visokotvegani
    sistem UI ne omogoči dostopnosti na trgu, dokler ni zagotovljena skladnost tega
    sistema z navedenimi zahtevami. Kadar visokotvegani sistem UI predstavlja tveganje
    v smislu člena 79(1), distributer o tem obvesti ponudnika oziroma uvoznika sistema,
    kot je ustrezno.

    3.   Distributerji zagotovijo, da v času, ko so odgovorni za visokotvegani sistem
    UI, pogoji skladiščenja ali prevoza, kadar je ustrezno, ne ogrožajo njegove skladnosti
    z zahtevami iz oddelka 2.

    4.   Distributer, ki na podlagi informacij, ki jih ima, meni ali utemeljeno domneva,
    da visokotvegani sistem UI, za katerega je omogočil dostopnost na trgu, ni skladen
    z zahtevami iz oddelka 2, sprejme popravne ukrepe, potrebne za uskladitev tega
    sistema z navedenimi zahtevami, ga umakne ali prekliče ali zagotovi, da te popravne
    ukrepe sprejme ponudnik, uvoznik ali kateri koli zadevni operater, kot je ustrezno.
    Kadar visokotvegani sistem UI predstavlja tveganje v smislu člena 79(1), distributer
    o tem nemudoma obvesti ponudnika ali uvoznika sistema in organe, pristojne za
    zadevni visokotvegani sistem UI, ter navede podrobnosti, zlasti o neskladnosti
    in vseh sprejetih popravnih ukrepih.

    5.   Distributerji visokotveganega sistema UI ustreznemu pristojnemu organu na
    podlagi obrazložene zahteve zagotovijo vse informacije in dokumentacijo o svojih
    ukrepih na podlagi odstavkov 1 do 4, ki so potrebne za dokazovanje skladnosti
    visokotveganega sistema UI z zahtevami iz oddelka 2.

    6.   Distributerji sodelujejo z ustreznimi pristojnimi organi pri vseh ukrepih,
    ki jih ti organi sprejmejo v zvezi z visokotveganim sistemom UI, katerega so distributerji
    dali na trg, zlasti za zmanjšanje ali omejitev tveganja, ki ga predstavlja visokotvegani
    sistem UI.'
- clen: 25
  id_elementa: art_25
  naslov: Odgovornosti vzdolž verige vrednosti UI
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Vsak distributer, uvoznik, uvajalec ali druga tretja oseba za namene
    te uredbe šteje za ponudnika visokotveganega sistema UI in zanj veljajo obveznosti
    ponudnika iz člena 16 v kateri koli od naslednjih okoliščin:

    (a) visokotvegani sistem UI, ki je že bil dan na trg ali v uporabo, označijo s svojim
    imenom ali znamko, brez poseganja v pogodbene dogovore, ki določajo, da so obveznosti
    drugače dodeljene;

    (b) bistveno spremenijo visokotvegani sistem UI, ki je že bil dan na trg ali v uporabo,
    na način, da ostane visokotvegani sistem UI na podlagi člena 6;

    (c) spremenijo predvideni namen sistema UI, vključno s sistemom UI za splošne
    namene, ki ni bil razvrščen kot sistem visokega tveganja in je že bil dan na trg
    ali v uporabo na način, da postane visokotvegani sistem UI v skladu s členom 6.

    2.   Kadar nastopijo okoliščine iz odstavka 1, ponudnik, ki je prvotno dal sistem
    UI na trg ali v uporabo, za namene te uredbe ne šteje več za ponudnika tega posameznega
    sistema UI. Ta prvotni ponudnik tesno sodeluje z novimi ponudniki in daje na voljo
    potrebne informacije ter zagotavlja razumno pričakovani tehnični dostop in drugo
    pomoč, ki je potrebna za izpolnjevanje obveznosti iz te uredbe, zlasti v zvezi
    z ugotavljanjem skladnosti visokotveganih sistemov UI. Ta odstavek se ne uporablja
    v primerih, ko je prvotni ponudnik jasno navedel, da se njegov sistem UI ne sme
    spremeniti v visokotvegani sistem UI, in zato zanj ne velja obveznost predaje
    dokumentacije.

    3.   Za visokotvegane sisteme UI, ki so varnostne komponente proizvodov, za katere
    se uporablja harmonizacijska zakonodaja Unije iz Priloge I, oddelek A, proizvajalec
    teh proizvodov šteje za ponudnika visokotveganega sistema UI in zanj veljajo obveznosti
    iz člena 16 na podlagi enega od naslednjih scenarijev:

    (a) visokotvegani sistem UI se da na trg skupaj s proizvodom pod imenom ali znamko
    proizvajalca proizvoda;

    (b) visokotvegani sistem UI se da v uporabo pod imenom ali znamko proizvajalca
    proizvoda, potem ko je bil ta dan na trg.

    4.   Ponudnik visokotveganega sistema UI in tretja oseba, ki dobavlja sistem UI,
    orodja, storitve, komponente ali procese, ki se uporabljajo ali integrirajo v visokotvegani
    sistem UI, s pisnim dogovorom določita potrebne informacije, zmogljivosti, tehnični
    dostop in drugo pomoč na podlagi splošno priznanih najsodobnejših tehnoloških
    dosežkov, da lahko ponudnik visokotveganega sistema UI v celoti izpolnjuje obveznosti
    iz te uredbe. Ta odstavek se ne uporablja za tretje osebe, ki javnosti omogočajo
    dostop do orodij, storitev, postopkov ali komponent, ki niso modeli UI za splošne
    namene, na podlagi proste in odprtokodne licence.

    Urad za UI lahko pripravi in priporoči prostovoljne vzorčne pogoje za pogodbe
    med ponudniki visokotveganih sistemov UI in tretjimi osebami, ki zagotavljajo
    orodja, storitve, komponente ali postopke, ki se uporabljajo za visokotvegane
    sisteme UI ali so vanje vključeni. Urad za UI pri oblikovanju teh vzorčnih pogojev
    upošteva morebitne pogodbene zahteve, ki se uporabljajo v posameznih sektorjih
    ali poslovnih primerih. Prostovoljni vzorčni pogoji se objavijo in so brezplačno
    na voljo v lahko uporabni elektronski obliki.

    5.   Odstavka 2 in 3 ne posegata v potrebo po spoštovanju in varstvu pravic intelektualne
    lastnine, zaupnih poslovnih informacij in poslovnih skrivnosti v skladu s pravom
    Unije in nacionalnim pravom.'
- clen: 26
  id_elementa: art_26
  naslov: Obveznosti uvajalcev visokotveganih sistemov UI
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Uvajalci visokotveganih sistemov UI sprejmejo ustrezne tehnične in
    organizacijske ukrepe, s katerimi zagotovijo, da uporabljajo take sisteme v skladu
    s priloženimi navodili za uporabo, na podlagi odstavkov 3 in 6.

    2.   Uvajalci dodelijo človeški nadzor fizičnim osebam, ki imajo potrebne kompetence,
    usposobljenost in pooblastila ter potrebno podporo.

    3.   Obveznosti iz odstavkov 1 in 2 ne posegajo v druge obveznosti uvajalca v skladu
    s pravom Unije ali nacionalnim pravom ter v pravico uvajalca, da organizira lastna
    sredstva in dejavnosti za izvajanje ukrepov za človeški nadzor, ki jih navede
    ponudnik.

    4.   Brez poseganja v odstavka 1 in 2, če uvajalec izvaja nadzor nad vhodnimi
    podatki, ta uvajalec zagotovi, da so vhodni podatki ustrezni in dovolj reprezentativni
    glede na predvideni namen visokotveganega sistema UI.

    5.   Uvajalci spremljajo delovanje visoko tveganega sistem UI na podlagi navodil
    za uporabo in po potrebi obvestijo ponudnike v skladu s členom 72. Kadar imajo
    uvajalci razlog za domnevo, da bi uporaba visoko tveganega sistema UI v skladu
    z navodili lahko povzročila, da bi visokotvegani sistem UI predstavljal tveganje
    v smislu člena 79(1), o tem brez nepotrebnega odlašanja obvestijo ponudnika ali
    distributerja in ustrezni organ za nadzor trga ter začasno prekinejo uporabo tega
    sistema. Kadar uvajalci odkrijejo resen incident, o tem incidentu takoj obvestijo
    najprej ponudnika in nato uvoznika ali distributerja in ustrezne organe za nadzor
    trga. Če uvajalec ne more priti v stik s ponudnikom, se smiselno uporablja člen 73.
    Ta obveznost ne zajema občutljivih operativnih podatkov uvajalcev sistemov UI,
    ki so organi za preprečevanje, odkrivanje in preiskovanje kaznivih dejanj.

    Za uvajalce, ki so finančne institucije in za katere veljajo zahteve v zvezi z njihovim
    notranjim upravljanjem, ureditvami ali postopki na podlagi prava Unije o finančnih
    storitvah, se šteje, da je obveznost spremljanja iz prvega pododstavka izpolnjena
    z upoštevanjem pravil o ureditvah, procesih in mehanizmih notranjega upravljanja
    na podlagi ustreznega prava o finančnih storitvah.

    6.   Uvajalci visokotveganih sistemov UI vodijo dnevnike, ki jih samodejno ustvari
    ta visokotvegani sistem UI, če so ti dnevniki pod njihovim nadzorom, v obdobju,
    ki ustreza predvidenemu namenu visokotveganega sistema UI, in sicer vsaj šest
    mesecev, razen če je v veljavnem pravu Unije ali nacionalnem pravu, zlasti v pravu
    Unije o varstvu osebnih podatkov, določeno drugače.

    Uvajalci, ki so finančne institucije in za katere veljajo zahteve v zvezi z njihovim
    notranjim upravljanjem, ureditvami ali postopki na podlagi prava Unije o finančnih
    storitvah, vodijo dnevnike kot del dokumentacije, ki se hrani na podlagi ustreznega
    prava Unije o finančnih storitvah.

    7.   Uvajalci, ki so delodajalci, pred dajanjem v uporabo ali pred uporabo visokotveganega
    sistema UI na delovnem mestu obvestijo predstavnike delavcev in delavce, na katere
    se to nanaša, da se bo zanje uporabljal visokotvegani sistem UI. Te informacije
    se po potrebi zagotovijo v skladu s pravili in postopki, določenimi v pravu Unije
    in nacionalnem pravu ter praksi v zvezi z obveščanjem delavcev in njihovih predstavnikov.

    8.   Uvajalci visokotveganih sistemov UI, ki so javni organi ali institucije,
    organi, uradi in agencije Unije, izpolnjujejo obveznosti registracije iz člena 49.
    Če ti uvajalci ugotovijo, da visokotvegani sistem UI, ki ga nameravajo uporabljati,
    ni bil registriran v podatkovni zbirki EU iz člena 71, tega sistema ne uporabljajo
    in o tem obvestijo ponudnika ali distributerja.

    9.   Uvajalci visokotveganih sistemov UI po potrebi uporabijo informacije iz člena 13
    te uredbe, da izpolnijo svojo obveznost izvedbe ocene učinka v zvezi z varstvom
    podatkov na podlagi člena 35 Uredbe (EU) 2016/679 ali člena 27 Direktive (EU)
    2016/680.

    10.   Brez poseganja v Direktivo (EU) 2016/680 v okviru preiskave za ciljno iskanje
    osebe, ki je osumljena ali obsojena storitve kaznivega dejanja, uvajalec visokotveganega
    sistema UI za naknadno biometrično identifikacijo na daljavo predhodno ali brez
    nepotrebnega odlašanja in najpozneje v 48 urah zaprosi sodni organ ali upravni
    organ, katerega odločitev je zavezujoča in je predmet sodnega nadzora, za uporabo
    tega sistema, razen če se ta uporablja za prvotno identifikacijo morebitnega osumljenca
    na podlagi objektivnih in preverljivih dejstev, neposredno povezanih s kaznivim
    dejanjem. Vsaka uporaba mora biti omejena na tisto, kar je nujno potrebno za preiskavo
    določenega kaznivega dejanja.

    Če se dovoljenje, zahtevano na podlagi prvega pododstavka, zavrne, je treba takoj
    prenehati uporabljati sistem za naknadno biometrično identifikacijo na daljavo,
    povezan z zahtevanim dovoljenjem, osebni podatki, povezani z uporabo visokotveganega
    sistema UI, za katerega je bilo zaprošeno dovoljenje, pa se izbrišejo.

    V nobenem primeru se tak visokotvegani sistem UI za naknadno biometrično identifikacijo
    na daljavo ne sme uporabljati za namene preprečevanja, odkrivanja in preiskovanja
    kaznivih dejanj na neciljen način, brez kakršne koli povezave s kaznivim dejanjem,
    kazenskim postopkom, resnično in sedanjo ali resnično in predvidljivo grožnjo
    kaznivega dejanja ali iskanjem določene pogrešane osebe. Zagotovi se, da organi
    za preprečevanje, odkrivanje in preiskovanje kaznivih dejanj izključno na podlagi
    izhodnih podatkov sistema za naknadno biometrično identifikacijo na daljavo ne
    smejo sprejeti nobene odločitve, ki bi imela negativen pravni učinek na osebo.

    Ta odstavek ne posega v člen 9 Uredbe (EU) 2016/679 in člen 10 Direktive (EU)
    2016/680 za obdelavo biometričnih podatkov.

    Ne glede na namen ali uvajalca se vsaka uporaba takih visokotveganih sistemov
    UI dokumentira v ustrezni policijski datoteki ter se na zahtevo da na voljo ustreznemu
    organu za nadzor trga in nacionalnemu organu za varstvo podatkov, razen razkritja
    občutljivih operativnih podatkov, povezanih s preprečevanjem, odkrivanjem in preiskovanjem
    kaznivih dejanj. Ta pododstavek ne posega v pooblastila, ki so z Direktivo (EU)
    2016/680 dodeljena nadzornim organom.

    Uvajalci ustreznim organom za nadzor trga in nacionalnim organom za varstvo podatkov
    predložijo letna poročila o uporabi sistemov za naknadno biometrično identifikacijo
    na daljavo, razen razkritja občutljivih operativnih podatkov v zvezi z organi
    za preprečevanje, odkrivanje in preiskovanje kaznivih dejanj. Poročila se lahko
    združijo tako, da zajemajo več kot eno uvedbo.

    Države članice lahko v skladu s pravom Unije uvedejo strožje zakone o uporabi
    sistemov za naknadno biometrično identifikacijo na daljavo.

    11.   Brez poseganja v člen 50 te uredbe uvajalci visokotveganih sistemov UI iz
    Priloge III, ki sprejemajo odločitve ali pomagajo pri njihovem odločanju v zvezi
    s fizičnimi osebami, slednje obvestijo, da se zanje uporablja visokotvegani sistem
    UI. Za visokotvegane sisteme UI, ki se uporabljajo za namene preprečevanja, odkrivanja
    in preiskovanja kaznivih dejanj, se uporablja člen 13 Direktive (EU) 2016/680.

    12.   Uvajalci sodelujejo z ustreznimi pristojnimi organi pri vseh ukrepih, ki
    jih ti organi sprejmejo v zvezi z visokotveganim sistemom UI, da bi uresničili
    to uredbo.'
- clen: 27
  id_elementa: art_27
  naslov: Ocena učinka na temeljne pravice za visokotvegane sisteme UI
  oddelek:
    id_elementa: cpt_III.sct_3
    naslov: Obveznosti ponudnikov in uvajalcev visokotveganih sistemov UI
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Pred uvedbo visoko tveganega sistema UI iz člena 6(2), razen visokotveganih
    sistemov UI, namenjenih uporabi na področju iz Priloge III, točka 2, uvajalci,
    ki so osebe javnega prava ali zasebni subjekti in zagotavljajo javne storitve,
    ter uvajalci visokotveganih sistemov UI iz Priloge III, točki 5(b) in (c), izvedejo
    oceno učinka, ki ga lahko povzroči uporaba takega sistema na temeljne pravice.
    V ta namen uvajalci izvedejo oceno, ki jo sestavljajo:

    (a) opis postopkov uvajalca, v katerih se bo visokotvegani sistem UI uporabljal
    v skladu s predvidenim namenom;

    (b) opis obdobja in pogostosti uporabe vsakega visokotveganega sistema UI;

    (c) kategorije fizičnih oseb in skupin, na katere bo verjetno vplivala njegova
    uporaba v specifičnem kontekstu;

    (d) posebna tveganja škode, ki bi lahko vplivala na kategorije fizičnih oseb ali
    skupine oseb, opredeljene na podlagi tega odstavka, točka (c), ob upoštevanju
    informacij, ki jih je ponudnik predložil na podlagi člena 13;

    (e) opis izvajanja ukrepov za človeški nadzor v skladu z navodili za uporabo;

    (f) ukrepi, ki jih je treba sprejeti, v primeru uresničitve teh tveganj, vključno
    z ureditvami za notranje upravljanje in pritožbene mehanizme.

    2.   Obveznost iz odstavka 1 se uporablja za prvo uporabo visokotveganega sistema
    UI. Uvajalec lahko v podobnih primerih uporabi predhodno izvedeno oceno učinka
    na temeljne pravice ali obstoječo oceno, ki jo je izvedel ponudnik. Če uvajalec
    med uporabo visokotveganega sistema UI meni, da se je kateri koli element iz odstavka
    1 spremenil ali ni več posodobljen, sprejme potrebne ukrepe za posodobitev informacij.

    3.   Po izvedbi ocene iz odstavka 1 tega člena uvajalec obvesti organ za nadzor
    trga o svojih rezultatih, s predložitvijo izpolnjene predloge iz odstavka 5 tega
    člena. V primeru iz člena 46(1) so lahko uvajalci izvzeti iz obveznosti obveščanja.

    4.   Če je katera od obveznosti iz tega člena že izpolnjena na podlagi ocene učinka
    v zvezi z varstvom podatkov, izvedene na podlagi člena 35 Uredbe (EU) 2016/679
    ali člena 27 Direktive (EU) 2016/680, ocena učinka na temeljne pravice iz odstavka
    1 tega člena dopolnjuje to oceno učinka v zvezi z varstvom podatkov.

    5.   Urad za UI pripravi predlogo vprašalnika, tudi z avtomatiziranim orodjem,
    da bi se uvajalcem omogočilo, da na poenostavljen način izpolnijo svoje obveznosti
    iz tega člena.'
- clen: 28
  id_elementa: art_28
  naslov: Priglasitveni organi
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Vsaka država članica imenuje ali vzpostavi vsaj en priglasitveni
    organ, odgovoren za vzpostavitev in izvajanje potrebnih postopkov za ocenjevanje,
    imenovanje in priglasitev organov za ugotavljanje skladnosti ter za njihovo spremljanje.
    Takšni postopki se oblikujejo v sodelovanju med priglasitvenimi organi vseh držav
    članic.

    2.   Države članice lahko odločijo, da mora ocenjevanje in spremljanje iz odstavka 1
    izvajati nacionalni akreditacijski organ v smislu Uredbe (ES) št. 765/2008 in
    v skladu z njo.

    3.   Priglasitveni organi se ustanovijo, organizirajo in delujejo tako, da ne
    pride do navzkrižja interesov z organi za ugotavljanje skladnosti ter da se zaščitita
    objektivnost in nepristranskost njihovih dejavnosti.

    4.   Priglasitveni organi so organizirani tako, da odločitve v zvezi s priglasitvijo
    organov za ugotavljanje skladnosti sprejemajo pristojne osebe, ki niso tiste,
    ki so izvedle ocenjevanje teh organov.

    5.   Priglasitveni organi ne ponujajo ali izvajajo nobenih dejavnosti, ki jih
    izvajajo organi za ugotavljanje skladnosti, in tudi nobenih storitev svetovanja
    na komercialni ali konkurenčni podlagi.

    6.   Priglasitveni organi zagotavljajo zaupnost pridobljenih informacij v skladu
    s členom 78.

    7.   Priglasitveni organi morajo imeti na voljo zadostno število strokovnega osebja
    za pravilno izvajanje svojih nalog. Pristojno osebje mora imeti potrebno strokovno
    znanje, kadar je ustrezno, za svojo funkcijo na področjih, kot so informacijske
    tehnologije, UI in pravo, vključno z nadzorom temeljnih pravic.'
- clen: 29
  id_elementa: art_29
  naslov: Vloga organa za ugotavljanje skladnosti za priglasitev
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Organi za ugotavljanje skladnosti predložijo vlogo za priglasitev
    priglasitvenemu organu države članice, v kateri imajo sedež.

    2.   Vlogi za priglasitev se priložijo opis dejavnosti ugotavljanja skladnosti,
    opis modula ali modulov za ugotavljanje skladnosti in opis vrst sistemov UI, za
    katere organ za ugotavljanje skladnosti trdi, da je zanje pristojen, ter morebitni
    certifikat o akreditaciji, ki ga izda nacionalni akreditacijski organ, ki potrjuje,
    da organ za ugotavljanje skladnosti izpolnjuje zahteve iz člena 31.

    Dodajo se vsi veljavni dokumenti v zvezi z obstoječimi imenovanji priglašenega
    organa vlagatelja na podlagi katere koli druge harmonizacijske zakonodaje Unije.

    3.   Kadar zadevni organ za ugotavljanje skladnosti ne more zagotoviti certifikata
    o akreditaciji, priglasitvenemu organu predloži vsa dokumentarna dokazila, potrebna
    za preverjanje, priznavanje in redno spremljanje njegove skladnosti z zahtevami
    iz člena 31.

    4.   Za priglašene organe, imenovane na podlagi katere koli druge harmonizacijske
    zakonodaje Unije, se lahko vsi dokumenti in certifikati v zvezi s temi imenovanji
    uporabijo za podporo njihovemu postopku imenovanja na podlagi te uredbe, če je
    to primerno. Priglašeni organ posodobi dokumentacijo iz odstavkov 2 in 3 tega
    člena, kadar pride do pomembnih sprememb, da bi organu, pristojnemu za priglašene
    organe, omogočil spremljanje in preverjanje stalne skladnosti z vsemi zahtevami,
    določenimi v členu 31.'
- clen: 30
  id_elementa: art_30
  naslov: Postopek priglasitve
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Priglasitveni organi lahko priglasijo samo tiste organe za ugotavljanje
    skladnosti, ki izpolnjujejo zahteve iz člena 31.

    2.   Priglasitveni organi Komisiji in ostalim državam članicam priglasijo vsak
    organ za ugotavljanje skladnosti iz odstavka 1 z uporabo elektronskega orodja
    za priglasitev, ki ga je razvila in ga upravlja Komisija.

    3.   Priglasitev iz odstavka 2 tega člena vključuje vse podrobnosti o dejavnostih
    ugotavljanja skladnosti, modulu ali modulih za ugotavljanje skladnosti in zadevnih
    vrstah sistemov UI ter ustrezno potrdilo o usposobljenosti. Kadar priglasitev
    ne temelji na potrdilu o akreditaciji iz člena 29(2), priglasitveni organ Komisiji
    in drugim državam članicam predloži dokumentarna dokazila, ki potrjujejo usposobljenost
    organa za ugotavljanje skladnosti in vzpostavljene ureditve, s čimer se zagotovi,
    da bo organ redno spremljan in bo še naprej izpolnjeval zahteve iz člena 31.

    4.   Zadevni organ za ugotavljanje skladnosti lahko izvaja dejavnosti priglašenega
    organa le, kadar Komisija ali druge države članice ne vložijo ugovora bodisi v dveh
    tednih od priglasitve s strani priglasitvenega organa, kadar ta vključuje potrdilo
    o akreditaciji iz člena 29(2), ali v dveh mesecih od priglasitve s strani priglasitvenega
    organa, kadar ta vključuje dokumentarna dokazila iz člena 29(3).

    5.   Kadar so vloženi ugovori, se Komisija nemudoma posvetuje z zadevnimi državami
    članicami in organom za ugotavljanje skladnosti. Glede na to, Komisija odloči,
    ali je dovoljenje upravičeno ali ne. Svojo odločitev naslovi na zadevno državo
    članico in ustrezni organ za ugotavljanje skladnosti.'
- clen: 31
  id_elementa: art_31
  naslov: Zahteve v zvezi s priglašenimi organi
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Priglašeni organ mora biti ustanovljen na podlagi nacionalnega prava
    države članice in imeti pravno osebnost.

    2.   Priglašeni organi morajo izpolnjevati organizacijske zahteve, zahteve glede
    upravljanja kakovosti, virov in procesov, potrebnih za izpolnjevanje njihovih
    nalog, ter ustrezne zahteve glede kibernetske varnosti.

    3.   Organizacijska struktura, dodelitev pristojnosti, poročanje in delovanje
    priglašenih organov morajo zagotavljati zaupanje v učinkovitost priglašenih organov
    in v rezultate dejavnosti ugotavljanja skladnosti, ki jih izvajajo.

    4.   Priglašeni organi morajo biti neodvisni od ponudnika visokotveganega sistema
    UI, v zvezi s katerim izvajajo dejavnosti ugotavljanja skladnosti. Neodvisni morajo
    biti tudi od vseh drugih operaterjev, ki imajo gospodarski interes pri ocenjevanem
    visoko tveganem sistemu UI, in od vseh konkurentov ponudnika. To ne izključuje
    uporabe ocenjenih visokotveganih sistemov UI, nujnih za delovanje organa za ugotavljanje
    skladnosti, ali uporabe teh sistemov v zasebne namene.

    5.   Niti organ za ugotavljanje skladnosti in njegovo najvišje vodstvo niti osebje,
    pristojno za opravljanje nalog ugotavljanja skladnosti, ne smejo neposredno sodelovati
    pri zasnovi, razvoju, trženju ali uporabi visokotveganih sistemov UI in tudi ne
    zastopati strani, ki sodelujejo pri teh dejavnostih. Ne smejo sodelovati pri nobeni
    dejavnosti, ki bi lahko vplivala na njihovo neodvisno presojo ali integriteto
    v zvezi z dejavnostmi ugotavljanja skladnosti, za katere so priglašeni. To zlasti
    velja za svetovalne storitve.

    6.   Priglašeni organi s svojo organizacijo in delovanjem zagotavljajo neodvisnost,
    objektivnost in nepristranskost pri izvajanju svojih dejavnosti. Dokumentirajo
    in izvajajo strukturo in postopke za zagotovitev nepristranskosti ter za spodbujanje
    in uporabo načel nepristranskosti v svoji organizaciji, med osebjem in v dejavnostih
    ocenjevanja.

    7.   Priglašeni organi morajo imeti vzpostavljene dokumentirane postopke za zagotovitev,
    da njihovo osebje, odbori, odvisne družbe, podizvajalci, kateri koli povezan organ
    ali osebje zunanjih organov v skladu s členom 78 ohranjajo zaupnost informacij,
    pridobljenih med opravljanjem dejavnosti ugotavljanja skladnosti, razen kadar
    njihovo razkritje zahteva zakon. Njihovo osebje je zavezano varovanju poklicnih
    skrivnosti v zvezi z vsemi informacijami, pridobljenimi med izvajanjem nalog na
    podlagi te uredbe, razen v zvezi s priglasitvenimi organi države članice, v kateri
    izvajajo svoje dejavnosti.

    8.   Priglašeni organi morajo imeti vzpostavljene postopke za izvajanje dejavnosti,
    pri katerih se ustrezno upoštevajo velikost ponudnika, sektor, v katerem deluje,
    njegova struktura in stopnja zahtevnosti zadevnega sistema UI.

    9.   Priglašeni organi sklenejo ustrezno zavarovanje odgovornosti za svoje dejavnosti
    ugotavljanja skladnosti, razen če odgovornost prevzame država članica, v kateri
    imajo sedež, v skladu z nacionalnim pravom ali če je ta država članica sama neposredno
    pristojna za ugotavljanje skladnosti.

    10.   Priglašeni organi morajo biti sposobni izvajati vse naloge na podlagi te
    uredbe z najvišjo stopnjo profesionalne integritete in potrebno usposobljenostjo
    na določenem področju, ne glede na to, ali navedene naloge izvajajo priglašeni
    organi sami ali se izvajajo v njihovem imenu in pod njihovo odgovornostjo.

    11.   Priglašeni organi morajo imeti zadostne notranje kompetence, da lahko učinkovito
    ocenijo naloge, ki jih opravljajo zunanje stranke v njihovem imenu. Stalno morajo
    imeti na voljo dovolj upravnega, tehničnega, pravnega in znanstvenega osebja,
    ki ima izkušnje in znanje v zvezi z ustreznimi vrstami sistemov UI, podatki in
    računalniško obdelavo podatkov ter v zvezi z zahtevami iz oddelka 2.

    12.   Priglašeni organi sodelujejo v usklajevalnih dejavnostih iz člena 38. Sodelujejo
    tudi neposredno v evropskih organizacijah za standardizacijo ali so v njih zastopani
    oziroma zagotavljajo, da so seznanjeni z ustreznimi standardi in na tekočem z njimi.'
- clen: 32
  id_elementa: art_32
  naslov: Domneva o skladnosti z zahtevami v zvezi s priglašenimi organi
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: Kadar organ za ugotavljanje skladnosti dokaže svojo skladnost z merili,
    določenimi v ustreznih harmoniziranih standardih ali njihovih delih, katerih sklici
    so bili objavljeni vUradnem listu Evropske unije, se domneva, da izpolnjuje zahteve
    iz člena 31, kolikor so te zajete v veljavnih harmoniziranih standardih.
- clen: 33
  id_elementa: art_33
  naslov: Odvisne družbe priglašenih organov in podizvajanje
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Kadar priglašeni organ določene naloge, povezane z ugotavljanjem
    skladnosti, odda v izvajanje podizvajalcu ali jih prenese na odvisno družbo, zagotovi,
    da podizvajalec oziroma odvisna družba izpolnjuje zahteve iz člena 31, ter o tem
    obvesti priglasitveni organ.

    2.   Priglašeni organi so v celoti odgovorni za naloge, ki jih izvajajo kateri
    koli podizvajalci ali odvisne družbe.

    3.   Dejavnosti se lahko prenesejo na podizvajalca ali odvisno družbo samo, če
    ponudnik s tem soglaša. Priglašeni organi objavijo seznam svojih podizvajalcev.

    4.   Zadevni dokumenti v zvezi z ocenjevanjem usposobljenosti podizvajalca ali
    odvisne družbe in delom, ki ga izvaja na podlagi te uredbe, so na voljo priglasitvenemu
    organu pet let od datuma zaključka podizvajanja.'
- clen: 34
  id_elementa: art_34
  naslov: Operativne obveznosti priglašenih organov
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Priglašeni organi preverijo skladnost visokotveganih sistemov UI
    v skladu s postopki ugotavljanja skladnosti iz člena 43.

    2.   Priglašeni organi se pri opravljanju svojih dejavnosti izogibajo ustvarjanju
    nepotrebnih bremen za ponudnike ter ustrezno upoštevajo velikost ponudnika, sektor,
    v katerem deluje, njegovo strukturo in stopnjo kompleksnosti zadevnega visokotveganega
    sistema UI, zlasti zato, da bi čim bolj zmanjšali upravna bremena in stroške izpolnjevanja
    obveznosti za mikro in mala podjetja v smislu Priporočila 2003/361/ES. Vendar
    upoštevajo stopnjo rigoroznosti in raven zaščite, ki sta potrebni za skladnost
    visokotveganega sistema UI z zahtevami te uredbe.

    3.   Priglašeni organi dajo priglasitvenemu organu iz člena 28 na voljo vso zadevno
    dokumentacijo – vključno z dokumentacijo ponudnikov –, ki mu jo na zahtevo tudi
    predložijo, da temu organu omogočijo izvajanje dejavnosti ocenjevanja, imenovanja,
    priglasitve in spremljanja ter da se olajša ocenjevanje, opisano v tem oddelku.'
- clen: 35
  id_elementa: art_35
  naslov: Identifikacijske številke in seznami priglašenih organov
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Komisija vsakemu priglašenemu organu dodeli enotno identifikacijsko
    številko, tudi kadar je organ priglašen na podlagi več kot enega akta Unije.

    2.   Komisija objavi seznam organov, priglašenih na podlagi te uredbe, vključno
    z njihovimi identifikacijskimi številkami in dejavnostmi, za katere so bili priglašeni.
    Komisija skrbi za posodabljanje seznama.'
- clen: 36
  id_elementa: art_36
  naslov: Spremembe priglasitev
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Priglasitveni organ uradno obvesti Komisijo in druge države članice
    o vseh pomembnih spremembah priglasitve priglašenega organa z uporabo elektronskega
    orodja za priglasitev iz člena 30(2).

    2.   Postopki iz členov 29 in 30 se uporabljajo za razširitev področja uporabe
    priglasitve.

    Za druge spremembe priglasitve, razen za razširitev njenega področja uporabe,
    se uporabljajo postopki iz odstavkov 3 do 9.

    3.   Kadar priglašeni organ sklene, da bo prenehal izvajati dejavnosti za ugotavljanje
    skladnosti, o tem obvesti priglasitveni organ in zadevne ponudnike čim prej, v primeru
    načrtovanega prenehanja pa vsaj eno leto pred prenehanjem izvajanja svojih dejavnosti.
    Certifikati priglašenega organa lahko ostanejo veljavni devet mesecev po prenehanju
    njegovih dejavnosti, pod pogojem da je drug priglašeni organ pisno potrdil, da
    bo prevzel odgovornost za visokotvegane sisteme UI, na katere se ti certifikati
    nanašajo. Slednji priglašeni organ opravi celovito oceno zadevnih visokotveganih
    sistemov UI do konca tega devetmesečnega obdobja, preden izda nove certifikate
    za te sisteme. Kadar priglašeni organ preneha opravljati svojo dejavnost, priglasitveni
    organ imenovanje umakne.

    4.   Kadar ima priglasitveni organ zadosten razlog za domnevo, da priglašeni organ
    ne izpolnjuje več zahtev iz člena 31 ali da ne izpolnjuje svojih obveznosti, zadevo
    brez odlašanja razišče z največjo skrbnostjo. V tem okviru obvesti zadevni priglašeni
    organ o vloženih ugovorih in mu omogoči, da izrazi svoja stališča. Če priglasitveni
    organ ugotovi, da priglašeni organ ne izpolnjuje več zahtev iz člena 31 ali ne
    izpolnjuje svojih obveznosti, omeji, začasno prekliče ali umakne imenovanje, odvisno
    od resnosti neizpolnjevanja navedenih zahtev ali neizpolnjevanja navedenih obveznosti.
    O tem nemudoma obvesti Komisijo in druge države članice.

    5.   Kadar se imenovanje priglašenega organa začasno prekliče, omeji oziroma v celoti
    ali delno umakne, priglašeni organ o tem obvesti zadevne ponudnike v desetih dneh.

    6.   V primeru omejitve, začasnega preklica ali umika imenovanja priglasitveni
    organ izvede ustrezne ukrepe za zagotovitev, da se dokumentacija zadevnega priglašenega
    organa ohrani in je na voljo priglasitvenim organom v drugih državah članicah
    ter organom, pristojnim za nadzor trga, če to zahtevajo.

    7.   V primeru omejitve, začasnega preklica ali umika imenovanja priglasitveni
    organ:

    (a) oceni vpliv na certifikate, ki jih je izdal priglašeni organ;

    (b) Komisiji in drugim državam članicam v treh mesecih od uradnega obvestila o spremembah
    imenovanja predloži poročilo o svojih ugotovitvah;

    (c) od priglašenega organa zahteva, da v razumnem časovnem roku, ki ga določi
    organ, začasno prekliče ali umakne vse neupravičeno izdane certifikate, da se
    zagotovi kontinuirana skladnost visokotveganih sistemov UI na trgu;

    (d) Komisijo in države članice obvesti o certifikatih, katerih začasni preklic
    ali umik je zahteval;

    (e) pristojnim nacionalnim organom države članice, v kateri ima ponudnik registriran
    sedež poslovanja, zagotovi vse ustrezne informacije o certifikatih, katerih začasni
    preklic ali umik je zahteval; ta organ sprejme ustrezne ukrepe za preprečitev
    morebitnega tveganja za zdravje, varnost ali temeljne pravice, kadar je to potrebno.

    8.   Razen neupravičeno izdanih certifikatov ostanejo certifikati, kadar je bilo
    imenovanje začasno preklicano ali omejeno, veljavni v naslednjih okoliščinah:

    (a) priglasitveni organ je v enem mesecu od začasnega preklica ali omejitve potrdil,
    da v zvezi s certifikati, za katere velja začasni preklic ali omejitev, ni nobenega
    tveganja za zdravje, varnost ali temeljne pravice, ter določil časovni potek za
    ukrepe, potrebne za odpravo začasnega preklica ali omejitve, ali

    (b) priglasitveni organ je potrdil, da v obdobju začasnega preklica ali omejitve
    ne bo izdan, spremenjen ali ponovno izdan noben certifikat, povezan z začasnim
    preklicem, hkrati pa navedel, ali je priglašeni organ v obdobju začasnega preklica
    ali omejitve še vedno sposoben spremljati veljavne izdane certifikate in zanje
    odgovarjati; če priglasitveni organ ugotovi, da priglašeni organ ni sposoben zagotavljati
    podpore za veljavne izdane certifikate, ponudnik sistema, na katerega se nanaša
    certifikat, pristojnim nacionalnim organom države članice, v kateri ima registrirani
    sedež poslovanja, v treh mesecih od začasnega preklica ali omejitve pisno potrdi,
    da drug kvalificiran priglašeni organ začasno prevzema naloge priglašenega organa
    v smislu spremljanja certifikatov in odgovarjanja zanje v obdobju začasnega preklica
    ali omejitve.

    9.   Razen v primeru neupravičeno izdanih certifikatov in kadar je bilo imenovanje
    umaknjeno, ostanejo certifikati v naslednjih okoliščinah veljavni še devet mesecev:

    (a) pristojni nacionalni organ države članice, v kateri ima ponudnik visoko tveganega
    sistema UI, na katerega se nanaša certifikat, registrirani sedež poslovanja, je
    potrdil, da v povezavi z zadevnimi visokotveganimi sistemi UI ni tveganja za zdravje,
    varnost ali temeljne pravice, ter

    (b) drug priglašeni organ je pisno potrdil, da bo takoj prevzel odgovornost za
    te sisteme UI in v 12 mesecih od umika imenovanja zaključi njihovo ocenjevanje.

    V okoliščinah iz prvega pododstavka sme pristojni nacionalni organ države članice,
    v kateri ima ponudnik sistema, na katerega se nanaša certifikat, sedež poslovanja,
    podaljšati začasno veljavnost certifikatov za nadaljnja obdobja treh mesecev,
    ki pa skupaj ne smejo trajati dlje kot dvanajst mesecev.

    Pristojni nacionalni organ ali priglašeni organ, ki prevzame naloge priglašenega
    organa, na katerega se nanaša sprememba imenovanja, o tem takoj obvesti Komisijo,
    druge države članice in druge priglašene organe.'
- clen: 37
  id_elementa: art_37
  naslov: Izpodbijanje usposobljenosti priglašenih organov
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Komisija po potrebi razišče vse primere, v katerih obstajajo razlogi
    za dvom v usposobljenost priglašenega organa oziroma ali priglašeni organ še vedno
    izpolnjuje zahteve iz člena 31 in svoje veljavne obveznosti.

    2.   Priglasitveni organ Komisiji na zahtevo predloži vse ustrezne informacije
    v zvezi s priglasitvijo ali vzdrževanjem usposobljenosti zadevnega priglašenega
    organa.

    3.   Komisija zagotovi, da se vse občutljive informacije, ki jih pridobi med preiskavami
    na podlagi tega člena, obravnavajo zaupno v skladu s členom 78.

    4.   Kadar Komisija ugotovi, da priglašeni organ ne izpolnjuje ali ne izpolnjuje
    več zahtev za priglasitev, o tem ustrezno obvesti državo članico priglasiteljico
    in od nje zahteva, da sprejme potrebne popravne ukrepe, po potrebi vključno z začasnim
    preklicem ali umikom priglasitve. Kadar država članica ne sprejme potrebnih popravnih
    ukrepov, lahko Komisija z izvedbenim aktom začasno prekliče, omeji ali umakne
    imenovanje. Ta izvedbeni akt se sprejme v skladu s postopkom pregleda iz člena 98(2).'
- clen: 38
  id_elementa: art_38
  naslov: Usklajevanje priglašenih organov
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Komisija zagotovi, da se v zvezi z visokotveganimi sistemi UI vzpostavi
    ustrezno usklajevanje in sodelovanje med priglašenimi organi, dejavnimi v postopkih
    ugotavljanja skladnosti na podlagi te uredbe, ter da se to usklajevanje in sodelovanje
    pravilno izvajata v obliki sektorske skupine priglašenih organov.

    2.   Vsak priglasitveni organ zagotovi, da organi, ki jih priglasi, neposredno
    ali prek imenovanih predstavnikov sodelujejo pri delu skupine iz odstavka 1.

    3.   Komisija omogoči izmenjavo znanja in primerov najboljših praks med priglasitvenimi
    organi.'
- clen: 39
  id_elementa: art_39
  naslov: Organi za ugotavljanje skladnosti iz tretjih držav
  oddelek:
    id_elementa: cpt_III.sct_4
    naslov: Priglasitveni organi in priglašeni organi
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: Organi za ugotavljanje skladnosti, ustanovljeni na podlagi prava tretje
    države, s katero je Unija sklenila sporazum, so lahko pooblaščeni za izvajanje
    dejavnosti priglašenih organov na podlagi te uredbe, če izpolnjujejo zahteve iz
    člena 31 ali zagotavljajo enakovredno raven izpolnjevanja zahtev.
- clen: 40
  id_elementa: art_40
  naslov: Harmonizirani standardi in standardizacijski dokumenti
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Za visokotvegane sisteme UI ali modele UI za splošne namene, ki so
    skladni s harmoniziranimi standardi ali njihovimi deli, katerih sklici so bili
    objavljeni vUradnem listu Evropske unijev skladu z Uredbo (EU) št. 1025/2012,
    se domneva, da so skladni z zahtevami iz oddelka 2 tega poglavja ali, kot je ustrezno,
    z obveznostmi iz poglavja V, oddelka 2 in 3, te uredbe, kolikor ti standardi zajemajo
    te zahteve ali obveznosti.

    2.   Komisija v skladu s členom 10 Uredbe (EU) št. 1025/2012 brez nepotrebnega
    odlašanja izda zahteve za standardizacijo, ki zajemajo vse zahteve iz oddelka
    2 tega poglavja in, kot je ustrezno, zahteve za standardizacijo, ki zajemajo obveznosti
    iz poglavja V, oddelka 2 in 3, te uredbe. V zahtevi za standardizacijo se zahtevajo
    tudi dokumenti v zvezi s postopki poročanja in dokumentiranja za izboljšanje učinkovitosti
    virov sistemov UI, kot je zmanjšanje porabe energije in drugih virov visokotveganega
    sistema UI v njegovem življenjskem ciklu, ter dokumenti v zvezi z energijsko učinkovitim
    razvojem modelov UI za splošne namene. Komisija se pri pripravi zahteve za standardizacijo
    posvetuje z Odborom in ustreznimi deležniki, vključno s svetovalnim forumom.

    Komisija pri izdaji zahteve za standardizacijo evropskim organizacijam za standardizacijo
    določi, da morajo biti standardi jasni, skladni, tudi s standardi, razvitimi v različnih
    sektorjih, za proizvode, za katere velja obstoječa harmonizacijska zakonodaja
    Unije iz Priloge I, in namenjeni temu, da se zagotovi, da visokotvegani sistemi
    UI ali modeli UI za splošne namene, ki so dani na trg ali v uporabo v Uniji, izpolnjujejo
    ustrezne zahteve ali obveznosti iz te uredbe.

    Komisija od evropskih organizacij za standardizacijo zahteva, da v skladu s členom 24
    Uredbe (EU) št. 1025/2012 predložijo dokaze o svojih najboljših prizadevanjih
    za izpolnitev ciljev iz prvega in drugega pododstavka tega odstavka.

    3.   Udeleženci v postopku standardizacije si prizadevajo spodbujati naložbe in
    inovacije na področju UI, tudi s krepitvijo pravne varnosti, ter konkurenčnost
    in rast trga Unije, prispevati k izboljšanju globalnega sodelovanja na področju
    standardizacije ob upoštevanju obstoječih mednarodnih standardov na področju UI,
    ki so skladni z vrednotami, temeljnimi pravicami in interesi Unije, ter krepiti
    večdeležniško upravljanje, pri čemer zagotavljajo uravnoteženo zastopanost interesov
    in učinkovito sodelovanje vseh ustreznih deležnikov v skladu s členi 5, 6 in 7
    Uredbe (EU) št. 1025/2012.'
- clen: 41
  id_elementa: art_41
  naslov: Skupne specifikacije
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Komisija lahko sprejme izvedbene akte o določitvi skupnih specifikacij
    za zahteve iz oddelka 2 tega poglavja ali, kot je ustrezno, za obveznosti iz oddelkov
    2 in 3 poglavja V, kadar so izpolnjeni naslednji pogoji:

    (a) Komisija je na podlagi člena 10(1) Uredbe (EU) št. 1025/2012 zahtevala, da
    ena ali več evropskih organizacij za standardizacijo pripravi osnutek harmoniziranega
    standarda za zahteve iz oddelka 2 tega poglavja ali, kot je ustrezno, za obveznosti
    iz oddelkov 2 in 3 poglavja V, in:

    (i) zahteve ni sprejela nobena evropska organizacija za standardizacijo ali

    (ii) harmonizirani standardi, ki se nanašajo na to zahtevo, niso bili predloženi
    v roku, določenem v skladu s členom 10(1) Uredbe (EU) št. 1025/2012, ali

    (iii) v ustreznih harmoniziranih standardih so nezadostno obravnavani pomisleki
    glede temeljnih pravic ali

    (iv) harmonizirani standardi niso skladni z zahtevo ter

    (b) vUradnem listu Evropske unijev skladu z Uredbo (EU) št. 1025/2012 ni objavljen
    sklic na harmonizirane standarde, ki zajemajo zahteve iz oddelka 2 tega poglavja
    ali, kot je ustrezno, obveznosti iz oddelkov 2 in 3 poglavja V, in objava takega
    sklica se v razumnem roku tudi ne pričakuje.

    Pri pripravi skupnih specifikacij se Komisija posvetuje s svetovalnim forumom
    iz člena 67.

    Izvedbeni akti iz prvega pododstavka tega odstavka se sprejmejo v skladu s postopkom
    pregleda iz člena 98(2).

    2.   Komisija pred pripravo osnutka izvedbenega akta obvesti odbor iz člena 22
    Uredbe (EU) št. 1025/2012, da meni, da so pogoji iz odstavka 1 tega člena izpolnjeni.

    3.   Za visokotvegane sisteme UI ali modele UI za splošne namene, ki so v skladu
    s skupnimi specifikacijami iz odstavka 1 ali deli navedenih specifikacij, se domneva,
    da so skladni z zahtevami iz oddelka 2 tega poglavja ali, kot je ustrezno, izpolnjujejo
    zahteve iz oddelkov 2 in 3 poglavja V, kolikor so te zajete v teh skupnih specifikacijah
    ali teh obveznostih.

    4.   Kadar evropska organizacija za standardizacijo sprejme harmonizirani standard
    in ga predloži Komisiji, da se sklic nanj objavi vUradnem listu Evropske unije,
    Komisija harmonizirani standard oceni v skladu z Uredbo (EU) št. 1025/2012. Ko
    se sklic na harmonizirani standard objavi vUradnem listu Evropske unije, Komisija
    razveljavi izvedbene akte iz odstavka 1 ali njihove dele, ki zajemajo zahteve,
    enake zahtevam iz oddelka 2 tega poglavja ali, kot je ustrezno, iste obveznosti
    iz oddelkov 2 in 3 poglavja V.

    5.   Kadar ponudniki visokotveganih sistemov UI ali modelov UI za splošne namene
    ne izpolnjujejo skupnih specifikacij iz odstavka 1, ustrezno utemeljijo, da so
    sprejeli tehnične rešitve, ki izpolnjujejo zahteve iz oddelka 2 tega poglavja
    ali, kot je ustrezno, izpolnjujejo obveznosti iz oddelkov 2 in 3 poglavja V v tolikšni
    meri, da so jim vsaj enakovredne.

    6.   Kadar država članica meni, da skupna specifikacija ne izpolnjuje v celoti
    zahtev iz oddelka 2 ali, kot je ustrezno, ne izpolnjuje obveznosti iz oddelkov
    2 in 3 poglavja V, o tem s podrobno obrazložitvijo obvesti Komisijo. Komisija
    te informacije oceni in po potrebi spremeni izvedbeni akt o določitvi zadevne
    skupne specifikacije.'
- clen: 42
  id_elementa: art_42
  naslov: Domneva o skladnosti z nekaterimi zahtevami
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Za visokotvegane sisteme UI, ki so bili naučeni in testirani na podlagi
    podatkov, ki odražajo posebno geografsko, vedenjsko, kontekstualno ali funkcionalno
    okolje, v katerem naj bi se uporabljali, se domneva, da izpolnjujejo ustrezne
    zahteve iz člena 10(4).

    2.   Za visokotvegane sisteme UI, ki so prejeli potrdilo ali za katere je bila
    izdana izjava o skladnosti v okviru sheme za kibernetsko varnost na podlagi Uredbe (EU)
    2019/881, sklici na katero so bili objavljeni vUradnem listu Evropske unije, se
    domneva, da izpolnjujejo zahteve za kibernetsko varnost iz člena 15 te uredbe,
    kolikor so te zahteve zajete v certifikatu o kibernetski varnosti ali izjavi o skladnosti
    ali v njunih delih.'
- clen: 43
  id_elementa: art_43
  naslov: Ugotavljanje skladnosti
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Za visokotvegane sisteme UI iz Priloge III, točka 1, pri katerih
    je ponudnik pri dokazovanju skladnosti visokotveganega sistema UI z zahtevami
    iz oddelka 2 uporabil harmonizirane standarde iz člena 40 ali, kadar je to primerno,
    skupne specifikacije iz člena 41, ponudnik izbere enega od naslednjih postopkov
    za ugotavljanje skladnosti na podlagi:

    (a) notranjega nadzora iz Priloge VI ali

    (b) ocenjevanja sistema upravljanja kakovosti in ocenjevanja tehnične dokumentacije
    s sodelovanjem priglašenega organa iz Priloge VII.

    Pri dokazovanju skladnosti visokotveganega sistema UI z zahtevami iz oddelka 2
    ponudnik opravi postopek ugotavljanja skladnosti iz Priloge VII, kadar:

    (a) harmonizirani standardi iz člena 40 ne obstajajo in skupne specifikacije iz
    člena 41 niso na voljo;

    (b) ponudnik ni uporabil harmoniziranega standarda ali ga je uporabil le delno;

    (c) skupne specifikacije iz točke (a) obstajajo, vendar jih ponudnik ni uporabil;

    (d) je bil eden ali več harmoniziranih standardov iz točke (a) objavljen z omejitvijo
    in samo za tisti del standarda, ki je bil omejen.

    Za namene postopka ugotavljanja skladnosti iz Priloge VII lahko ponudnik izbere
    katerega koli od priglašenih organov. Kadar pa naj bi visokotvegani sistem UI
    dali v uporabo organi za preprečevanje, odkrivanje in preiskovanje kaznivih dejanj,
    organi, pristojni za priseljevanje, ali azilni organi ali institucije, organi,
    uradi in agencije Unije, je priglašeni organ organ za nadzor trga iz člena 74(8)
    ali (9), kot je ustrezno.

    2.   Za visokotvegane sisteme UI iz Priloge III, točke 2 do 8, ponudniki upoštevajo
    postopek ugotavljanja skladnosti na podlagi notranje kontrole iz Priloge VI, ki
    ne predvideva sodelovanja priglašenega organa.

    3.   Za visokotvegane sisteme UI, zajete v harmonizacijski zakonodaji Unije iz
    Priloge I, oddelek A, ponudnik upošteva ustrezni postopek ugotavljanja skladnosti,
    kot se zahteva v navedenih pravnih aktih. Za te visokotvegane sisteme UI se uporabljajo
    zahteve iz oddelka 2 tega poglavja, ki so del te ocene. Uporablja se tudi Priloga VII,
    točke 4.3, 4.4, 4.5 in peti odstavek točke 4.6.

    Za namene te ocene so priglašeni organi, ki so priglašeni na podlagi teh pravnih
    aktov, upravičeni nadzorovati skladnost visokotveganih sistemov UI z zahtevami
    iz oddelka 2, če je bila skladnost teh priglašenih organov z zahtevami iz člena 31(4),
    (5), (10) in (11) ocenjena v okviru postopka priglasitve na podlagi teh pravnih
    aktov.

    Kadar pravni akt iz Priloge I, oddelek A, proizvajalcu proizvoda omogoča, da se
    odloči za izvzetje iz ugotavljanja skladnosti s strani tretjih oseb, pod pogojem,
    da je ta proizvajalec uporabil vse harmonizirane standarde, ki zajemajo vse ustrezne
    zahteve, lahko ta proizvajalec uporabi to možnost le, če je uporabil harmonizirane
    standarde ali, kadar je to primerno, skupne specifikacije iz člena 41, ki zajemajo
    vse zahteve iz oddelka 2 tega poglavja.

    4.   Pri visokotveganih sistemih UI, pri katerih je bil že opravljen postopek
    ugotavljanja skladnosti, se v primeru bistvene spremembe opravi nov postopek ugotavljanja
    skladnosti, ne glede na to, ali je spremenjeni sistem namenjen nadaljnji distribuciji
    ali ga še naprej uporablja sedanji uvajalec.

    Za visokotvegane sisteme UI, ki se po dajanju na trg ali v uporabo še naprej učijo,
    spremembe visokotveganega sistema UI in njegove zmogljivosti, ki jih je ponudnik
    vnaprej določil ob začetnem ugotavljanju skladnosti in so del informacij iz tehnične
    dokumentacije iz Priloge IV, točka 2(f), ne pomenijo bistvene spremembe.

    5.   Na Komisijo se prenese pooblastilo za sprejemanje delegiranih aktov v skladu
    s členom 97, da zaradi tehničnega napredka spremeni s posodobitvijo prilogi VI
    in VII.

    6.   Na Komisijo se prenese pooblastilo za sprejemanje delegiranih aktov v skladu
    s členom 97 za spremembo odstavkov 1 in 2 tega člena, da se za visokotvegane sisteme
    UI iz Priloge III, točke 2 do 8, v celoti ali deloma uvede postopek ugotavljanja
    skladnosti iz Priloge VII. Komisija take delegirane akte sprejme ob upoštevanju
    učinkovitosti postopka ugotavljanja skladnosti na podlagi notranje kontrole iz
    Priloge VI pri preprečevanju ali čim večjem zmanjševanju tveganj za zdravje in
    varnost ter varstvo temeljnih pravic, ki jih predstavljajo taki sistemi, ter razpoložljivosti
    ustreznih zmogljivosti in virov med priglašenimi organi.'
- clen: 44
  id_elementa: art_44
  naslov: Certifikati
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Certifikati, ki jih izdajo priglašeni organi v skladu s Prilogo VII,
    so sestavljeni v jeziku, ki ga ustrezni organi v državi članici, v kateri ima
    priglašeni organ sedež, zlahka razumejo.

    2.   Certifikati so veljavni toliko časa, kolikor je navedeno, a ne več kot pet
    let za sisteme UI iz Priloge I in štiri leta za sisteme UI iz Priloge III. Na
    zahtevo ponudnika se lahko veljavnost certifikata na podlagi ponovne ocene v skladu
    z veljavnimi postopki za ugotavljanje skladnosti podaljša za nadaljnja obdobja,
    ki ne presegajo pet let za sisteme UI iz Priloge I in štirih let za sisteme UI
    iz Priloge III. Vsako dopolnilo k certifikatu ostane veljavno, če je veljaven
    certifikat, ki ga to dopolnjuje.

    3.   Kadar priglašeni organ ugotovi, da sistem UI ne izpolnjuje več zahtev iz
    oddelka 2, ob upoštevanju načela sorazmernosti začasno prekliče ali umakne izdan
    certifikat oziroma ga omeji, razen če se skladnost s temi zahtevami zagotovi z ustreznimi
    popravnimi ukrepi, ki jih je ponudnik sistema sprejel v ustreznem roku, ki ga
    je določil priglašeni organ. Priglašeni organ svojo odločitev obrazloži.

    Zoper odločitve priglašenih organov, tudi o izdanih certifikatih o skladnosti,
    je na voljo pritožbeni postopek.'
- clen: 45
  id_elementa: art_45
  naslov: Obveznosti obveščanja za priglašene organe
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Priglašeni organi obvestijo priglasitveni organ:

    (a) o vsakem certifikatu Unije o oceni tehnične dokumentacije, vsakem dodatku
    k tem certifikatom in vsaki odobritvi sistema upravljanja kakovosti, ki se izdajo
    v skladu z zahtevami iz Priloge VII;

    (b) o vsaki zavrnitvi, omejitvi, začasnem preklicu ali umiku certifikata Unije
    o oceni tehnične dokumentacije ali odobritve sistema upravljanja kakovosti, ki
    se izda v skladu z zahtevami iz Priloge VII;

    (c) o vsaki okoliščini, ki vpliva na obseg ali pogoje za priglasitev;

    (d) o vsaki zahtevi za informacije, ki so jo prejeli od organov za nadzor trga,
    v zvezi z dejavnostmi ugotavljanja skladnosti;

    (e) na zahtevo o dejavnostih ugotavljanja skladnosti, izvedenih v okviru njihove
    priglasitve, in vsaki drugi izvedeni dejavnosti, vključno s čezmejnimi dejavnostmi
    in sklepanjem pogodb s podizvajalci.

    2.   Vsak priglašeni organ obvesti druge priglašene organe:

    (a) o odobritvah sistema upravljanja kakovosti, ki jih je zavrnil, začasno preklical
    ali umaknil, ter na zahtevo o odobritvah sistema upravljanja kakovosti, ki jih
    je izdal;

    (b) o certifikatih Unije o oceni tehnične dokumentacije ali njihovih dodatkih,
    ki jih je zavrnil, začasno preklical, umaknil ali drugače omejil, ter na zahtevo
    o certifikatih in/ali njihovih dodatkih, ki jih je izdal.

    3.   Vsak priglašeni organ drugim priglašenim organom, ki izvajajo podobne dejavnosti
    ugotavljanja skladnosti za iste vrste sistemov UI, predloži ustrezne informacije
    o vprašanjih v zvezi z negativnimi rezultati ugotavljanja skladnosti, na zahtevo
    pa tudi v zvezi s pozitivnimi.

    4.   Priglasitveni organi zagotavljajo zaupnost pridobljenih informacij v skladu
    s členom 78.'
- clen: 46
  id_elementa: art_46
  naslov: Odstopanje od postopka ugotavljanja skladnosti
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Z odstopanjem od člena 43 in na podlagi ustrezno utemeljene zahteve
    lahko kateri koli organ za nadzor trga dovoli dajanje posebnih visokotveganih
    sistemov UI na trg ali v uporabo na ozemlju zadevne države članice iz izjemnih
    razlogov javne varnosti ali varstva življenja in zdravja ljudi, varstva okolja
    ter varstva ključnih industrijskih in infrastrukturnih sredstev. To dovoljenje
    velja omejeno obdobje, dokler se izvajajo potrebni postopki ugotavljanja skladnosti,
    ob upoštevanju izjemnih razlogov, ki upravičujejo odstopanje. Ti postopki se zaključijo
    brez nepotrebnega odlašanja.

    2.   V ustrezno utemeljenih nujnih primerih iz izjemnih razlogov javne varnosti
    ali v primeru posebne, precejšnje in neposredne grožnje za življenje ali telesno
    varnost fizičnih oseb lahko organi za preprečevanje, odkrivanje in preiskovanje
    kaznivih dejanj ali organi civilne zaščite dajo določen visokotvegani sistem UI
    v uporabo brez dovoljenja iz odstavka 1, če se za tako dovoljenje brez nepotrebnega
    odlašanja zaprosi med uporabo ali po njej. Če se dovoljenje iz odstavka 1 zavrne,
    se uporaba visokotveganega sistema UI takoj ustavi, vsi rezultati in izhodni podatki,
    ki izhajajo iz take uporabe, pa se takoj zavržejo.

    3.   Dovoljenje iz odstavka 1 se izda le, če organ za nadzor trga ugotovi, da
    visokotvegani sistem UI izpolnjuje zahteve iz oddelka 2. Organ za nadzor trga
    obvesti Komisijo in druge države članice o vseh dovoljenjih, izdanih na podlagi
    odstavkov 1 in 2. Ta obveznost ne zajema občutljivih operativnih podatkov v zvezi
    z dejavnostmi organov za preprečevanje, odkrivanje in preiskovanje kaznivih dejanj.

    4.   Kadar v 15 koledarskih dneh po prejemu informacij iz odstavka 3 država članica
    ali Komisija ne poda nobenega ugovora glede dovoljenja, ki ga je izdal organ za
    nadzor trga države članice v skladu z odstavkom 1, se šteje, da je dovoljenje
    upravičeno.

    5.   Kadar v 15 koledarskih dneh po prejemu obvestila iz odstavka 3 država članica
    poda ugovore zoper dovoljenje, ki ga je izdal organ za nadzor trga druge države
    članice, ali kadar Komisija meni, da je dovoljenje v nasprotju s pravom Unije
    ali da je sklep držav članic glede skladnosti sistema iz odstavka 3 neutemeljen,
    se Komisija brez odlašanja posvetuje z zadevno državo članico. Z zadevnimi operaterji
    se posvetuje in ti imajo možnost, da predstavijo svoja stališča. Glede na to Komisija
    odloči, ali je dovoljenje upravičeno. Komisija svojo odločitev sporoči zadevnim
    državam članicam in ustreznim operaterjem.

    6.   Kadar Komisija meni, da je dovoljenje neupravičeno, ga organ za nadzor trga
    zadevne države članice umakne.

    7.   Za visokotvegane sisteme UI, povezane s proizvodi, zajetimi v harmonizacijski
    zakonodaji Unije iz Priloge I, oddelek A, se uporabljajo samo odstopanja od ugotavljanja
    skladnosti, določena v navedeni harmonizacijski zakonodaji Unije.'
- clen: 47
  id_elementa: art_47
  naslov: EU izjava o skladnosti
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Ponudnik za vsak visokotvegani sistem UI sestavi strojno berljivo,
    fizično ali elektronsko podpisano pisno EU izjavo o skladnosti in jo hrani za
    potrebe pristojnih nacionalnih organov ter jim jo daje na voljo še 10 let po tem,
    ko je bil visokotvegani sistem UI dan na trg ali v uporabo. V EU izjavi o skladnosti
    se opredeli, za kateri visokotvegani sistem UI je bila sestavljena. Na zahtevo
    se ustreznim pristojnim nacionalnim organom predloži izvod EU izjave o skladnosti.

    2.   V EU izjavi o skladnosti se navede, da zadevni visokotvegani sistem UI izpolnjuje
    zahteve iz oddelka 2. EU izjava o skladnosti vsebuje informacije iz Priloge V in
    se prevede v jezik, ki ga pristojni nacionalni organi držav članic, v katerih
    je visokotvegani sistem UI dan na trg ali je omogočena dostopnost do njega, zlahka
    razumejo.

    3.   Kadar za visokotvegane sisteme UI velja druga harmonizacijska zakonodaja
    Unije, v skladu s katero se zahteva tudi EU izjava o skladnosti, se pripravi enotna
    EU izjava o skladnosti za pravo Unije, ki se uporablja za visokotvegani sistem
    UI. Ta izjava vsebuje vse informacije, s katerimi se ugotovi, na katero harmonizacijsko
    zakonodajo Unije se izjava nanaša.

    4.   S pripravo EU izjave o skladnosti ponudnik prevzame odgovornost za skladnost
    z zahtevami iz oddelka 2. Ponudnik EU izjavo o skladnosti, če je to primerno,
    posodablja.

    5.   Na Komisijo se prenese pooblastilo za sprejemanje delegiranih aktov v skladu
    s členom 97, da se spremeni Priloga V, s posodobitvijo vsebine EU izjave o skladnosti
    iz navedene priloge, da se uvedejo elementi, potrebni zaradi tehničnega napredka.'
- clen: 48
  id_elementa: art_48
  naslov: Oznaka CE
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Za oznako CE veljajo splošna načela iz člena 30 Uredbe (ES) št. 765/2008.

    2.   Za visokotvegane sisteme UI, ki se zagotavljajo digitalno, se digitalna oznaka
    CE uporablja le, če je do nje mogoče enostavno dostopati prek vmesnika, prek katerega
    se dostopa do tega sistema, ali prek lahko dostopne strojno berljive kode ali
    drugega elektronskega sredstva.

    3.   Oznaka CE se vidno, čitljivo in neizbrisno namesti na visokotvegane sisteme
    UI. Kadar to ni mogoče ali ni upravičeno zaradi značilnosti visokotveganega sistema
    UI, se oznaka namesti bodisi na embalažo ali na priloženo dokumentacijo.

    4.   Kadar je to primerno, oznaki CE sledi identifikacijska številka priglašenega
    organa, odgovornega za postopke ugotavljanja skladnosti iz člena 43. Identifikacijsko
    številko priglašenega organa pritrdi organ sam ali pa jo na podlagi njegovih navodil
    pritrdi ponudnik ali njegov pooblaščeni zastopnik. Identifikacijska številka se
    navede tudi v promocijskem gradivu, v katerem je omenjeno, da visokotvegani sistem
    UI izpolnjuje zahteve za oznako CE.

    5.   Kadar visokotvegane sisteme UI ureja drugo pravo Unije, ki prav tako določa
    namestitev oznake CE, se na tej oznaki navede, da visokotvegani sistem UI izpolnjuje
    tudi zahteve tega drugega prava.'
- clen: 49
  id_elementa: art_49
  naslov: Registracija
  oddelek:
    id_elementa: cpt_III.sct_5
    naslov: Standardi, ugotavljanje skladnosti, certifikati, registracija
  poglavje:
    id_elementa: cpt_III
    naslov: VISOKOTVEGANI SISTEMI UI
  vsebina: '1.   Pred dajanjem visokotveganega sistema UI iz Priloge III, z izjemo
    visokotveganih sistemov UI iz Priloge III, točka 2, na trg ali v uporabo ponudnik
    ali, kadar je to ustrezno, pooblaščeni zastopnik sebe in svoj sistem registrira
    v podatkovni zbirki EU iz člena 71.

    2.   Pred dajanjem sistema UI, za katerega je ponudnik ugotovil, da v skladu s členom 6(3)
    ne šteje za visokotvegan, na trg ali v uporabo ponudnik ali, kadar je to ustrezno,
    pooblaščeni zastopnik sebe in navedeni sistem registrira v podatkovni zbirki EU
    iz člena 71.

    3.   Pred dajanjem v uporabo ali pred uporabo visokotveganega sistema UI iz Priloge III,
    z izjemo visokotveganih sistemov UI iz Priloge III, točka 2, se uvajalci, ki so
    javni organi, institucije, organi, uradi ali agencije Unije ali osebe, ki delujejo
    v njihovem imenu, registrirajo, izberejo sistem in registrirajo njegovo uporabo
    v podatkovni zbirki EU iz člena 71.

    4.   Za visokotvegane sisteme UI iz Priloge III, točke 1, 6 in 7, na področju
    preprečevanja, odkrivanja in preiskovanja kaznivih dejanj, migracij, azila in
    upravljanja nadzora meja se registracija iz odstavkov 1, 2 in 3 tega člena izvede
    v varnem nejavnem delu podatkovne zbirke EU iz člena 71 in vključuje le naslednje
    informacije, kot je ustrezno, iz:

    (a) Priloge VIII, oddelek A, točke 1 do 10, razen točk 6, 8 in 9;

    (b) Priloge VIII, oddelek B, točke 1 do 5 ter točki 8 in 9;

    (c) Priloge VIII, oddelek C, točke 1 do 3;

    (d) Priloge IX, točke 1, 2, 3 in 5.

    Dostop do ustreznih omejenih delov podatkovne zbirke EU iz prvega pododstavka
    tega odstavka imajo samo Komisija in nacionalni organi iz člena 74(8).

    5.   Visokotvegani sistemi UI iz Priloge III, točka 2, se registrirajo na nacionalni
    ravni.'
- clen: 50
  id_elementa: art_50
  naslov: Obveznosti ponudnikov in uvajalcev nekaterih sistemov UI glede preglednosti
  oddelek: null
  poglavje:
    id_elementa: cpt_IV
    naslov: OBVEZNOSTI PONUDNIKOV IN UVAJALCEV NEKATERIH SISTEMOV UI GLEDE PREGLEDNOSTI
  vsebina: '1.   Ponudniki zagotovijo, da so sistemi UI, namenjeni neposredni interakciji
    s fizičnimi osebami, zasnovani in razviti tako, da so zadevne fizične osebe obveščene,
    da so v interakciji s sistemom UI, razen če je to očitno z vidika razmeroma dobro
    obveščene, pozorne in preudarne fizične osebe ob upoštevanju okoliščin in konteksta
    uporabe. Ta obveznost se ob upoštevanju ustreznih zaščitnih ukrepov za pravice
    in svoboščine tretjih oseb ne uporablja za sisteme UI, ki so z zakonom odobreni
    za odkrivanje, preprečevanje, preiskovanje ali pregon kaznivih dejanj, razen če
    so ti sistemi na voljo javnosti za prijavo kaznivega dejanja.

    2.   Ponudniki sistemov UI, vključno s sistemi UI za splošne namene, ki ustvarjajo
    sintetično zvočno, slikovno, video ali besedilno vsebino, zagotovijo, da so izhodni
    podatki sistema UI označeni v strojno berljivi obliki in jih je mogoče prepoznati
    kot umetno ustvarjene ali prirejene. Ponudniki zagotovijo, da so njihove tehnične
    rešitve učinkovite, interoperabilne, robustne in zanesljive, kolikor je to tehnično
    izvedljivo, pri čemer upoštevajo posebnosti in omejitve različnih vrst vsebin,
    stroške izvajanja in splošno priznane najsodobnejše tehnološke dosežke, kar se
    lahko odraža v ustreznih tehničnih standardih. Ta obveznost se ne uporablja, kolikor
    sistemi UI zagotavljajo podporno funkcijo za standardno urejanje ali ne spreminjajo
    bistveno vhodnih podatkov, ki jih zagotovi uvajalec, ali njihove semantike ali
    kadar so z zakonom dovoljeni za odkrivanje, preprečevanje, preiskovanje ali pregon
    kaznivih dejanj.

    3.   Uvajalci sistema za prepoznavanje čustev ali sistema za biometrično kategorizacijo
    o delovanju sistema obvestijo fizične osebe, ki so mu izpostavljene, in obdelujejo
    osebne podatke v skladu z uredbama (EU) 2016/679 in (EU) 2018/1725 ter Direktivo
    (EU) 2016/680, kot je ustrezno. Ta obveznost se ob upoštevanju ustreznih zaščitnih
    ukrepov za pravice in svoboščine tretjih oseb ter v skladu s pravom Unije ne uporablja
    za sisteme UI, ki se uporabljajo za biometrično kategorizacijo in prepoznavanje
    čustev ter so z zakonom dovoljeni za odkrivanje, preprečevanje ali preiskovanje
    kaznivih dejanj.

    4.   Uvajalci sistema UI, ki ustvarja ali prireja slikovno, zvočno ali video vsebino,
    ki je globoki ponaredek, morajo razkriti, da je bila vsebina umetno ustvarjena
    ali prirejena. Ta obveznost se ne uporablja, kadar je uporaba zakonsko dovoljena
    za odkrivanje, preprečevanje, preiskovanje ali pregon kaznivih dejanj. Kadar je
    vsebina del očitno umetniškega, ustvarjalnega, satiričnega, fiktivnega ali podobnega
    dela ali programa, so obveznosti glede preglednosti iz tega odstavka omejene na
    razkritje obstoja take ustvarjene ali prirejene vsebine na ustrezen način, ki
    ne ovira prikazovanja ali uživanja dela.

    Uvajalci sistema UI, ki ustvarja ali prireja besedilo, ki se objavi z namenom
    obveščanja javnosti o zadevah javnega interesa, morajo razkriti, da je bilo besedilo
    umetno ustvarjeno ali prirejeno. Ta obveznost se ne uporablja, kadar je uporaba
    zakonsko dovoljena za odkrivanje, preprečevanje, preiskovanje ali pregon kaznivih
    dejanj ali kadar je bila vsebina, ustvarjena z UI, predmet človeške preverbe ali
    uredniškega pregleda in kadar ima fizična ali pravna oseba uredniško odgovornost
    za objavo vsebine.

    5.   Informacije iz odstavkov 1 do 4 se dajo na voljo zadevnim fizičnim osebam
    na jasen in razpoznaven način ter najpozneje ob prvi interakciji ali izpostavljenosti.
    Informacije morajo biti skladne z veljavnimi zahtevami glede dostopnosti.

    6.   Odstavki 1 do 4 ne vplivajo na zahteve in obveznosti iz poglavja III in ne
    posegajo v druge obveznosti glede preglednosti, ki so za uvajalce sistemov UI
    določene v pravu Unije ali nacionalnem pravu.

    7.   Urad za UI spodbuja in olajšuje pripravo kodeksov prakse na ravni Unije,
    da se omogoči učinkovito izvajanje obveznosti glede odkrivanja in označevanja
    umetno ustvarjenih ali prirejenih vsebin. Komisija lahko sprejme izvedbene akte
    za odobritev teh kodeksov prakse v skladu s postopkom iz člena 56(6). Če meni,
    da kodeks ni ustrezen, lahko Komisija sprejme izvedbeni akt, s katerim določi
    skupna pravila za izvajanje navedenih obveznosti v skladu s postopkom pregleda
    iz člena 98(2).'
- clen: 51
  id_elementa: art_51
  naslov: Razvrstitev modelov UI za splošne namene kot modelov UI za splošne namene
    s sistemskim tveganjem
  oddelek:
    id_elementa: cpt_V.sct_1
    naslov: Pravila za razvrščanje
  poglavje:
    id_elementa: cpt_V
    naslov: MODELI UI ZA SPLOŠNE NAMENE
  vsebina: '1.   Model UI za splošne namene se razvrsti kot model UI za splošne namene
    s sistemskim tveganjem, če izpolnjuje katerega od naslednjih pogojev:

    (a) ima zmogljivosti z visoko učinkovitostjo, ocenjene na podlagi ustreznih tehničnih
    orodij in metodologij, vključno s kazalniki in merili uspešnosti;

    (b) ima zmogljivosti ali učinek, ki so enakovredni tistim iz točke (a), ob upoštevanju
    meril iz Priloge XIII, na podlagi odločitve Komisije, in sicer po uradni dolžnosti
    ali na podlagi kvalificiranega opozorila znanstvenega odbora.

    2.   Za model UI za splošne namene se predpostavlja, da ima zmogljivosti z visoko
    učinkovitostjo na podlagi odstavka 1, točka (a), kadar je skupna količina izračuna,
    uporabljena za njegovo učenje, merjeno z operacijami s plavajočo vejico, večja
    od 1025.

    3.   Komisija sprejme delegirane akte v skladu s členom 97 za spremembo pragov
    iz odstavkov 1 in 2 tega člena ter dopolnitev meril uspešnosti in kazalnikov glede
    na tehnološki razvoj, ki zadeva na primer algoritemske izboljšave ali večjo učinkovitost
    strojne opreme, kadar je to potrebno, da bi bili v teh pragovih upoštevani najsodobnejši
    tehnološki dosežki.'
- clen: 52
  id_elementa: art_52
  naslov: Postopek
  oddelek:
    id_elementa: cpt_V.sct_1
    naslov: Pravila za razvrščanje
  poglavje:
    id_elementa: cpt_V
    naslov: MODELI UI ZA SPLOŠNE NAMENE
  vsebina: '1.   Kadar model UI za splošne namene izpolnjuje pogoj iz člena 51(1),
    točka (a), zadevni ponudnik o tem nemudoma, v vsakem primeru pa v dveh tednih
    po izpolnitvi te zahteve ali po tem, ko je znano, da bo izpolnjena, uradno obvesti
    Komisijo. To uradno obvestilo vključuje informacije, iz katerih je razvidno, da
    je ustrezna zahteva izpolnjena. Če Komisija ugotovi, da model UI za splošne namene
    predstavlja sistemska tveganja, o katerih ni bila uradno obveščena, se lahko odloči,
    da ga bo označila za model s sistemskim tveganjem.

    2.   Ponudnik modela UI za splošne namene, ki izpolnjuje pogoj iz člena 51(1),
    točka (a), lahko ob uradnem obvestilu predloži dovolj utemeljene argumente, s katerimi
    dokaže, da model UI za splošne namene izjemoma, čeprav izpolnjuje navedeno zahtevo,
    zaradi svojih posebnih značilnosti ne predstavlja sistemskih tveganj in zato ne
    bi smel biti razvrščen kot model UI za splošne namene s sistemskim tveganjem.

    3.   Kadar Komisija ugotovi, da argumenti, predloženi na podlagi odstavka 2, niso
    dovolj utemeljeni in da zadevni ponudnik ni mogel dokazati, da model UI za splošne
    namene zaradi svojih posebnih značilnosti ne predstavlja sistemskih tveganj, te
    argumente zavrne, model UI za splošne namene pa se šteje za model UI za splošne
    namene s sistemskim tveganjem.

    4.   Komisija lahko na podlagi meril iz Priloge XIII po uradni dolžnosti ali na
    podlagi kvalificiranega opozorila znanstvenega odbora na podlagi člena 90(1),
    točka (a), model UI za splošne namene označi za model, ki predstavlja sistemska
    tveganja.

    Na Komisijo se prenese pooblastilo za sprejemanje delegiranih aktov v skladu s členom 97,
    da spremeni Prilogo XIII, s tem da določi in posodobi merila iz navedene priloge.

    5.   Komisija na obrazloženo zahtevo ponudnika, katerega model je bil označen
    za model UI za splošne namene s sistemskim tveganjem na podlagi odstavka 4, upošteva
    zahtevo in se lahko odloči, da ponovno oceni, ali se lahko za model UI za splošne
    namene še vedno šteje, da predstavlja sistemska tveganja na podlagi meril iz Priloge XIII.
    Taka zahteva vsebuje objektivne, podrobne in nove razloge, ki so se pojavili po
    odločitvi glede označitve. Ponudniki ponovne ocene ne morejo zahtevati prej kot
    šest mesecev po odločitvi glede označitve. Kadar se Komisija po ponovni oceni
    odloči, da bo ohranila označitev modela UI za splošne namene s sistemskim tveganjem,
    ponudniki ponovne zahteve ne morejo zahtevati prej kot šest mesecev po tej odločitvi.

    6.   Komisija zagotovi objavo seznama modelov UI za splošne namene s sistemskim
    tveganjem in ga posodablja, ne da bi pri tem posegala v potrebo po spoštovanju
    in varstvu pravic intelektualne lastnine in zaupnih poslovnih informacij ali poslovnih
    skrivnosti v skladu s pravom Unije in nacionalnim pravom.'
- clen: 53
  id_elementa: art_53
  naslov: Obveznosti, naložene ponudnikom modelov UI za splošne namene
  oddelek:
    id_elementa: cpt_V.sct_2
    naslov: Obveznosti, naložene ponudnikom modelov UI za splošne namene
  poglavje:
    id_elementa: cpt_V
    naslov: MODELI UI ZA SPLOŠNE NAMENE
  vsebina: '1.   Ponudniki modelov UI za splošne namene:

    (a) pripravijo in posodabljajo tehnično dokumentacijo modela, vključno s postopkom
    učenja in testiranja ter rezultati njegovega ocenjevanja, ki vsebuje vsaj informacije
    iz Priloge XI, da se na zahtevo predloži Uradu za UI in pristojnim nacionalnim
    organom;

    (b) pripravijo, posodabljajo in dajejo na voljo informacije in dokumentacijo za
    ponudnike sistemov UI, ki nameravajo model UI za splošne namene integrirati v svoje
    sisteme UI. Brez poseganja v potrebo po spoštovanju in varstvu pravic intelektualne
    lastnine in zaupnih poslovnih informacij ali poslovnih skrivnosti v skladu s pravom
    Unije in nacionalnim pravom informacije in dokumentacija:

    (i) ponudnikom sistemov UI omogočajo, da dobro razumejo zmogljivosti in omejitve
    modela UI za splošne namene ter izpolnjujejo svoje obveznosti na podlagi te uredbe,
    ter

    (ii) vsebujejo vsaj elemente iz Priloge XII;

    (c) vzpostavijo politiko za doseganje skladnosti s pravom Unije o avtorskih in
    sorodnih pravicah, zlasti za opredelitev in spoštovanje, tudi z najsodobnejšimi
    tehnologijami, pridržanj pravic, izraženih na podlagi člena 4(3) Direktive (EU)
    2019/790;

    (d) v skladu s predlogo, ki jo zagotovi Urad za UI, pripravijo in objavijo dovolj
    podroben povzetek vsebine, ki se uporablja za učenje modela UI za splošne namene.

    2.   Obveznosti iz odstavka 1, točki (a) in (b), ne veljajo za ponudnike modelov
    UI, ki so bili objavljeni na podlagi proste in odprtokodne licence, ki omogoča
    dostop do modela, njegovo uporabo, spreminjanje in distribucijo ter katere parametri,
    vključno z utežmi, informacijami o strukturi modela in informacijami o uporabi
    modela, so javno dostopni. Ta izjema se ne uporablja za modele UI za splošne namene
    s sistemskimi tveganji.

    3.   Ponudniki modelov UI za splošne namene pri izvajanju svojih pristojnosti
    in pooblastil na podlagi te uredbe po potrebi sodelujejo s Komisijo in pristojnimi
    nacionalnimi organi.

    4.   Ponudniki modelov UI za splošne namene se lahko do objave harmoniziranega
    standarda zanašajo na kodekse prakse v smislu člena 56, da dokažejo skladnost
    z obveznostmi iz odstavka 1 tega člena. Izpolnjevanje evropskih harmoniziranih
    standardov zagotavlja ponudnikom domnevo o skladnosti, kadar ti standardi zajemajo
    te obveznosti. Ponudniki modelov UI za splošne namene, ki ne upoštevajo odobrenega
    kodeksa prakse ali ne izpolnjujejo evropskega harmoniziranega standarda, dokažejo,
    da imajo druge ustrezne načine za zagotavljanje skladnosti, ki jih oceni Komisija.

    5.   Da se olajša skladnost s Prilogo XI, zlasti s točko 2(d) in (e) navedene
    priloge, se na Komisijo prenese pooblastilo za sprejemanje delegiranih aktov v skladu
    s členom 97, v katerih se podrobno opredelijo metodologije merjenja in izračunavanja,
    da se omogoči primerljiva in preverljiva dokumentacija.

    6.   Na Komisijo se prenese pooblastilo za sprejemanje delegiranih aktov v skladu
    s členom 97(2) za spremembo prilog XI in XII glede na hiter tehnološki razvoj.

    7.   Vse informacije ali dokumentacija, pridobljene na podlagi tega člena, vključno
    s poslovnimi skrivnostmi, se obravnavajo v skladu z obveznostmi glede zaupnosti
    iz člena 78.'
- clen: 54
  id_elementa: art_54
  naslov: Pooblaščeni zastopniki ponudnikov modelov UI za splošne namene
  oddelek:
    id_elementa: cpt_V.sct_2
    naslov: Obveznosti, naložene ponudnikom modelov UI za splošne namene
  poglavje:
    id_elementa: cpt_V
    naslov: MODELI UI ZA SPLOŠNE NAMENE
  vsebina: '1.   Ponudniki s sedežem v tretji državi pred dajanjem modela UI za splošne
    namene na trg Unije s pisnim pooblastilom imenujejo pooblaščenega zastopnika s sedežem
    v Uniji.

    2.   Ponudnik svojemu pooblaščenemu zastopniku omogoči, da opravlja naloge, določene
    v pooblastilu, ki ga prejme od ponudnika.

    3.   Pooblaščeni zastopnik opravlja naloge, določene v pooblastilu, ki ga prejme
    od ponudnika. Uradu za UI na njegovo zahtevo predloži izvod pooblastila, in sicer
    v enem od uradnih jezikov institucij Unije. Za namene te uredbe pooblastilo pooblaščenemu
    zastopniku omogoča, da opravlja naslednje naloge:

    (a) preveri, ali je bila tehnična dokumentacija, določena v Prilogi XI, pripravljena
    in ali je ponudnik izpolnil vse obveznosti iz člena 53 in, kadar je ustrezno,
    člena 55;

    (b) hrani izvod tehnične dokumentacije, določene v Prilogi XI, da je za obdobje
    10 let po tem, ko je bil model UI za splošne namene dan na trg, na voljo Uradu
    za UI in pristojnim nacionalnim organom, ter kontaktne podatke ponudnika, ki je
    imenoval pooblaščenega zastopnika;

    (c) Uradu za UI na obrazloženo zahtevo zagotovi vse informacije in dokumentacijo,
    vključno s tistimi iz točke (b), s katerimi dokaže, da izpolnjuje obveznosti iz
    tega poglavja;

    (d) na obrazloženo zahtevo sodeluje z Uradom za UI in pristojnimi nacionalnimi
    organi pri vseh ukrepih, ki jih slednji sprejmejo v zvezi z modelom UI za splošne
    namene s sistemskimi tveganji, tudi kadar je model vključen v sisteme UI, dane
    na trg ali v uporabo v Uniji.

    4.   Na podlagi pooblastila je pooblaščeni zastopnik pooblaščen, da lahko Urad
    za UI ali pristojni organi nanj, poleg ponudnika ali namesto njega, naslovijo
    vsa vprašanja, povezana z zagotavljanjem skladnosti s to uredbo.

    5.   Pooblaščeni zastopnik odpove pooblastilo, če meni ali utemeljeno domneva,
    da ponudnik ravna v nasprotju s svojimi obveznostmi na podlagi te uredbe. V takem
    primeru tudi nemudoma obvesti Urad za UI o odpovedi pooblastila in o razlogih
    zanjo.

    6.   Obveznost iz tega člena ne velja za ponudnike modelov UI za splošne namene,
    ki so bili objavljeni na podlagi proste in odprtokodne licence, ki omogoča dostop
    do modela, njegovo uporabo, spreminjanje in distribucijo ter katere parametri,
    vključno z utežmi, informacijami o strukturi modela in informacijami o uporabi
    modela, so javno dostopni, razen če modeli UI za splošne namene predstavljajo
    sistemska tveganja.'
- clen: 55
  id_elementa: art_55
  naslov: Obveznosti ponudnikov modelov UI za splošne namene s sistemskim tveganjem
  oddelek:
    id_elementa: cpt_V.sct_3
    naslov: Obveznosti ponudnikov modelov UI za splošne namene s sistemskim tveganjem
  poglavje:
    id_elementa: cpt_V
    naslov: MODELI UI ZA SPLOŠNE NAMENE
  vsebina: '1.   Poleg obveznosti iz členov 53 in 54 ponudniki modelov UI za splošne
    namene s sistemskim tveganjem:

    (a) izvedejo ocene modelov v skladu s standardiziranimi protokoli in orodji, ki
    upoštevajo najsodobnejše tehnološke dosežke, vključno z izvajanjem in dokumentiranjem
    testiranja modelov po načelu kontradiktornosti z namenom prepoznavanja in zmanjšanja
    sistemskega tveganja;

    (b) ocenijo in zmanjšajo morebitna sistemska tveganja na ravni Unije, vključno
    z njihovimi viri, ki lahko izhajajo iz razvoja, dajanja na trg ali uporabe modelov
    UI za splošne namene s sistemskim tveganjem;

    (c) spremljajo in dokumentirajo resne incidente ter informacije o njih in morebitne
    popravne ukrepe za njihovo odpravo brez nepotrebnega odlašanja sporočajo Uradu
    za UI in po potrebi pristojnim nacionalnim organom;

    (d) zagotavljajo ustrezno raven kibernetske zaščite za model UI za splošne namene
    s sistemskim tveganjem in fizično infrastrukturo modela.

    2.   Ponudniki modelov UI za splošne namene s sistemskim tveganjem se lahko do
    objave harmoniziranega standarda zanašajo na kodekse prakse v smislu člena 56,
    da dokažejo skladnost z obveznostmi iz odstavka 1 tega člena. Izpolnjevanje evropskih
    harmoniziranih standardov zagotavlja ponudnikom domnevo o skladnosti, kadar ti
    standardi zajemajo te obveznosti. Ponudniki modelov UI za splošne namene s sistemskim
    tveganjem, ki ne upoštevajo odobrenega kodeksa prakse ali ne izpolnjujejo evropskega
    harmoniziranega standarda, dokažejo, da imajo druge ustrezne načine za zagotavljanje
    skladnosti, ki jih oceni Komisija.

    3.   Vse informacije ali dokumentacija, pridobljene na podlagi tega člena, vključno
    s poslovnimi skrivnostmi, se obravnavajo v skladu z obveznostmi glede zaupnosti
    iz člena 78.'
- clen: 56
  id_elementa: art_56
  naslov: Kodeksi prakse
  oddelek:
    id_elementa: cpt_V.sct_4
    naslov: Kodeksi prakse
  poglavje:
    id_elementa: cpt_V
    naslov: MODELI UI ZA SPLOŠNE NAMENE
  vsebina: '1.   Urad za UI spodbuja in olajšuje pripravo kodeksov prakse na ravni
    Unije, da bi prispeval k pravilni uporabi te uredbe ob upoštevanju mednarodnih
    pristopov.

    2.   Urad za UI in Odbor si prizadevata zagotoviti, da kodeksi prakse zajemajo
    vsaj obveznosti iz členov 53 in 55, vključno z naslednjimi elementi:

    (a) načini za zagotavljanje, da se informacije iz člena 53(1), točki (a) in (b),
    posodabljajo glede na tržni in tehnološki razvoj;

    (b) ustrezno ravnjo podrobnosti za povzetek o vsebini, ki se uporablja za učenje;

    (c) opredelitvijo vrste in narave sistemskih tveganj na ravni Unije, po potrebi
    vključno z njihovimi viri;

    (d) ukrepi, postopki in načini za oceno in obvladovanje sistemskih tveganj na
    ravni Unije, vključno s pripadajočo dokumentacijo, ki so sorazmerni s tveganji,
    upoštevajo njihovo resnost in verjetnost ter upoštevajo posebne izzive pri obvladovanju
    teh tveganj glede na možne načine, na katere se lahko taka tveganja pojavijo in
    udejanijo vzdolž verige vrednosti UI.

    3.   Urad za UI lahko k sodelovanju pri pripravi kodeksov prakse povabi vse ponudnike
    modelov UI za splošne namene in ustrezne pristojne nacionalne organe. V procesu
    lahko sodelujejo organizacije civilne družbe, industrija, akademski krogi in drugi
    ustrezni deležniki, kot so ponudniki nižje v verigi in neodvisni strokovnjaki.

    4.   Urad za UI in Odbor si prizadevata zagotoviti, da kodeksi prakse jasno določajo
    njune posebne cilje in vsebujejo zaveze ali ukrepe, po potrebi tudi ključne kazalnike
    uspešnosti, da se zagotovi doseganje teh ciljev, ter da so v njih ustrezno upoštevani
    potrebe in interesi vseh zainteresiranih strani na ravni Unije, tudi oseb, ki
    jih to zadeva.

    5.   Urad za UI si prizadeva zagotoviti, da mu sodelujoči pri kodeksu prakse redno
    poročajo o uresničevanju zavez in sprejetih ukrepov ter posledičnih rezultatih,
    po potrebi tudi glede na ključne kazalnike uspešnosti. V ključnih kazalnikih uspešnosti
    in obveznostih poročanja se odražajo razlike v velikosti in zmogljivosti različnih
    sodelujočih.

    6.   Urad za UI in Odbor redno spremljata in ocenjujeta, kako sodelujoči dosegajo
    cilje kodeksov prakse in kako prispevajo k pravilni uporabi te uredbe. Urad za
    UI in Odbor ocenita, ali kodeksi prakse zajemajo obveznosti iz členov 53 in 55,
    ter redno spremljata in ocenjujeta doseganje ciljev v zvezi s tem. Svojo oceno
    ustreznosti kodeksov prakse objavita.

    Komisija lahko z izvedbenim aktom odobri kodeks prakse in mu da splošno veljavnost
    v Uniji. Ta izvedbeni akt se sprejme v skladu s postopkom pregleda iz člena 98(2).

    7.   Urad za UI lahko povabi vse ponudnike modelov UI za splošne namene, da pristopijo
    h kodeksom prakse. Za ponudnike modelov UI za splošne namene, ki ne predstavljajo
    sistemskih tveganj, je pristop lahko omejen na obveznosti iz člena 53, razen če
    izrecno izrazijo svoj interes za pristop k celotnemu kodeksu.

    8.   Urad za UI po potrebi spodbuja in olajšuje pregled in prilagoditev kodeksov
    prakse, zlasti glede na nastajajoče standarde. Urad za UI pomaga ocenjevati razpoložljive
    standarde.

    9.   Kodeksi prakse se pripravijo najpozneje do 2. maja 2025. Urad za UI sprejme
    potrebne ukrepe, vključno s povabilom ponudnikom na podlagi odstavka 7.

    Če kodeksa prakse do 2. avgusta 2025 ni mogoče dokončati ali če Urad za UI na
    podlagi svoje ocene na podlagi odstavka 6 tega člena meni, da ni ustrezen, lahko
    Komisija z izvedbenimi akti določi skupna pravila za izvajanje obveznosti iz členov 53
    in 55, vključno z elementi iz odstavka 2 tega člena. Ti izvedbeni akti se sprejmejo
    v skladu s postopkom pregleda iz člena 98(2).'
- clen: 57
  id_elementa: art_57
  naslov: Regulativni peskovniki za UI
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   Države članice zagotovijo, da njihovi pristojni organi na nacionalni
    ravni vzpostavijo vsaj en regulativni peskovnik za UI, ki začne delovati najpozneje
    2. avgusta 2026. Ta peskovnik se lahko vzpostavi skupaj s pristojnimi organi drugih
    držav članic. Komisija lahko za vzpostavitev in delovanje regulativnih peskovnikov
    za UI zagotovi tehnično podporo, svetovanje in orodja.

    Obveznost iz prvega pododstavka se lahko izpolni tudi s sodelovanjem v obstoječem
    peskovniku, če tako sodelovanje zagotavlja enakovredno nacionalno zastopanost
    sodelujočih držav članic.

    2.   Na regionalni ali lokalni ravni ali skupaj s pristojnimi organi drugih držav
    članic se lahko vzpostavijo tudi dodatni regulativni peskovniki za UI.

    3.   Evropski nadzornik za varstvo podatkov lahko vzpostavi tudi regulativni peskovnik
    za UI za institucije, organe, urade in agencije Unije ter lahko opravlja vloge
    in naloge pristojnih nacionalnih organov v skladu s tem poglavjem.

    4.   Države članice zagotovijo, da pristojni organi iz odstavkov 1 in 2 dodelijo
    zadostna sredstva za učinkovito in pravočasno izpolnjevanje tega člena. Kadar
    je primerno, pristojni nacionalni organi sodelujejo z drugimi ustreznimi organi
    in lahko dopustijo udeleženost drugih akterjev ekosistema UI. Ta člen ne vpliva
    na druge regulativne peskovnike, vzpostavljene na podlagi prava Unije ali nacionalnega
    prava. Države članice zagotovijo ustrezno raven sodelovanja med organi, ki nadzorujejo
    te druge peskovnike, in pristojnimi nacionalnimi organi.

    5.   Regulativni peskovniki za UI, vzpostavljeni na podlagi odstavka 1, zagotavljajo
    nadzorovano okolje, ki spodbuja inovacije ter omogoča razvoj, učenje, testiranje
    in validacijo inovativnih sistemov UI za določen čas, preden se dajo na trg ali
    v uporabo, v skladu s posebnim načrtom peskovnika, o katerem se dogovorijo ponudniki
    ali potencialni ponudniki in pristojni organ. Taki peskovniki lahko vključujejo
    testiranje v realnih razmerah, ki se v njih nadzoruje.

    6.   Pristojni organi v regulativnem peskovniku za UI po potrebi zagotovijo smernice,
    nadzor in podporo, kar zadeva opredeljevanje tveganja – zlasti za temeljne pravice,
    zdravje in varnost –, testiranje, ukrepe za zmanjšanje tveganj in njihovo učinkovitost
    glede na obveznosti in zahteve iz te uredbe ter po potrebi iz drugega prava Unije
    in nacionalnega prava, katerih upoštevanje se nadzoruje v peskovniku.

    7.   Pristojni organi ponudnikom in potencialnim ponudnikom, ki sodelujejo v regulativnem
    peskovniku za UI, zagotovijo smernice o regulativnih pričakovanjih ter o tem,
    kako izpolniti zahteve in obveznosti iz te uredbe.

    Pristojni organ na zahtevo ponudnika ali potencialnega ponudnika sistema UI predloži
    pisno dokazilo o dejavnostih, ki so bile uspešno izvedene v peskovniku. Predloži
    tudi poročilo o izstopu, v katerem podrobno opiše dejavnosti, izvedene v peskovniku,
    ter povezane rezultate in učne izide. Ponudniki lahko tako dokumentacijo uporabijo
    za to, da s postopkom ugotavljanja skladnosti ali z ustreznimi dejavnostmi nadzora
    trga dokažejo skladnost s to uredbo. V zvezi s tem organi za nadzor trga in priglašeni
    organi pozitivno upoštevajo poročila o izstopu in pisna dokazila, ki jih predloži
    pristojni nacionalni organ, da bi v razumni meri pospešili postopke ugotavljanja
    skladnosti.

    8.   Komisija in Odbor sta ob upoštevanju določb o zaupnosti iz člena 78 in s soglasjem
    ponudnika ali potencialnega ponudnika pooblaščena za dostop do poročil o izstopu
    in jih, če je to primerno, upoštevata pri izvajanju svojih nalog na podlagi te
    uredbe. Če se ponudnik ali potencialni ponudnik in pristojni nacionalni organ
    izrecno strinjata, se lahko poročilo o izstopu objavi na enotni informacijski
    platformi iz tega člena.

    9.   Namen vzpostavitve regulativnih peskovnikov za UI je prispevati k naslednjim
    ciljem:

    (a) izboljšanju pravne varnosti, da se doseže regulativna skladnost s to uredbo
    ali po potrebi z drugim veljavnim pravom Unije in nacionalnim pravom;

    (b) podpiranju izmenjave najboljših praks s sodelovanjem z organi, vključenimi
    v regulativni peskovnik za UI;

    (c) spodbujanju inovacij in konkurenčnosti ter olajšanju razvoja ekosistema UI;

    (d) prispevanju k regulativnemu učenju, ki temelji na dokazih;

    (e) olajšanju in pospešitvi dostopa sistemov UI do trga Unije, zlasti če so njihovi
    ponudniki MSP, vključno z zagonskimi podjetji.

    10.   Če inovativni sistemi UI vključujejo obdelavo osebnih podatkov ali kako
    drugače spadajo v nadzorno pristojnost drugih nacionalnih organov ali pristojnih
    organov, ki zagotavljajo ali podpirajo dostop do podatkov, nacionalni pristojni
    organi zagotovijo, da so nacionalni organi za varstvo podatkov in ti drugi nacionalni
    ali pristojni organi povezani z delovanjem regulativnega peskovnika za UI in vključeni
    v nadzor omenjenih vidikov v okviru svojih nalog in pooblastil.

    11.   Regulativni peskovniki za UI ne vplivajo na pooblastila pristojnih organov,
    ki nadzirajo peskovnike, za nadzor ali popravne ukrepe, tudi na regionalni ali
    lokalni ravni ne. Vsa pomembna tveganja za zdravje in varnost ter temeljne pravice,
    prepoznana med razvojem in testiranjem takih sistemov UI, se ustrezno zmanjšajo.
    Nacionalni pristojni organi so pooblaščeni, da začasno ali trajno prekinejo postopek
    testiranja ali sodelovanje v peskovniku, če tveganj ni mogoče učinkovito zmanjšati,
    in o taki odločitvi obvestijo Urad za UI. Nacionalni pristojni organi svoja nadzorna
    pooblastila izvajajo v mejah ustreznega prava in pri izvajanju pravnih določb
    v zvezi z določenim projektom peskovnika za UI uporabljajo svoja diskrecijska
    pooblastila, da bi podprli inovacije na področju UI v Uniji.

    12.   Ponudniki in potencialni ponudniki, ki sodelujejo v regulativnem peskovniku
    za UI, so na podlagi veljavnega prava Unije in nacionalnega prava o odgovornosti
    še naprej odgovorni za škodo, povzročeno tretjim osebam zaradi eksperimentov,
    ki se izvajajo v peskovniku. Kadar pa potencialni ponudniki spoštujejo posebni
    načrt in pogoje za sodelovanje ter v dobri veri sledijo smernicam nacionalnih
    pristojnih organov, organi ne naložijo upravnih kazni za kršitev te uredbe. Kadar
    so bili v nadzor sistema UI v peskovniku dejavno vključeni drugi pristojni organi,
    odgovorni za drugo pravo Unije in nacionalno pravo, in so zagotovili smernice
    za skladnost, se v zvezi s tem pravom ne naložijo upravne kazni.

    13.   Regulativni peskovniki za UI so zasnovani in se izvajajo tako, da po potrebi
    olajšujejo čezmejno sodelovanje med pristojnimi nacionalnimi organi.

    14.   Nacionalni pristojni organi usklajujejo svoje dejavnosti in sodelujejo v okviru
    Odbora.

    15.   Pristojni nacionalni organi o vzpostavitvi peskovnika obvestijo Urad za
    UI in Odbor ter ju lahko zaprosijo za podporo in smernice. Urad za UI objavi seznam
    načrtovanih in obstoječih peskovnikov ter ga posodablja, da bi spodbudil večjo
    interakcijo v regulativnih peskovnikih za UI in čezmejno sodelovanje.

    16.   Pristojni nacionalni organi Uradu za UI in Odboru predložijo letna poročila,
    najprej eno leto po vzpostavitvi regulativnega peskovnika za UI, nato pa vsako
    leto do njegove ukinitve, tako kot tudi končno poročilo. Ta poročila vsebujejo
    informacije o napredku in rezultatih izvajanja teh peskovnikov, vključno z najboljšimi
    praksami, incidenti, pridobljenimi izkušnjami in priporočili o njihovi vzpostavitvi
    ter po potrebi o uporabi in morebitni reviziji te uredbe, vključno s povezanimi
    delegiranimi in izvedbenimi akti, in o uporabi drugega prava Unije, ki ga v peskovniku
    nadzorujejo pristojni organi. Pristojni nacionalni organi ta letna poročila ali
    njihove povzetke objavijo na spletu. Komisija pri izvajanju svojih nalog na podlagi
    te uredbe, kadar je primerno, upošteva ta letna poročila.

    17.   Komisija razvije enotni in namenski vmesnik, ki vsebuje vse ustrezne informacije
    v zvezi z regulativnimi peskovniki za UI, da bi lahko deležniki vstopali v interakcijo
    z regulativnimi peskovniki za UI in vlagali poizvedbe pri pristojnih organih ter
    zaprošali za nezavezujoče smernice glede skladnosti inovativnih proizvodov, storitev
    in poslovnih modelov, ki vključujejo tehnologije UI, v skladu s členom 62(1),
    točka (c). Komisija se po potrebi proaktivno usklajuje s pristojnimi nacionalnimi
    organi.'
- clen: 58
  id_elementa: art_58
  naslov: Podrobnosti v zvezi z regulativnimi peskovniki za UI in njihovo delovanje
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   Da bi se izognili razdrobljenosti po Uniji, Komisija sprejme izvedbene
    akte, v katerih določi podrobnosti za vzpostavitev, razvoj, izvajanje, delovanje
    in nadzor regulativnih peskovnikov za UI. Ti izvedbeni akti med drugim vsebujejo
    skupna načela o naslednjih elementih:

    (a) merilih za upravičenost in izbor za sodelovanje v regulativnem peskovniku
    za UI;

    (b) postopkih za vlogo, sodelovanje, spremljanje, izstop iz regulativnega peskovnika
    za UI in njegovo prenehanje, vključno z načrtom peskovnika in poročilom o izstopu;

    (c) pogojih, ki veljajo za udeležence.

    Ti izvedbeni akti se sprejmejo v skladu s postopkom pregleda iz člena 98(2).

    2.   Z izvedbenim aktom iz odstavka 1 se zagotovi:

    (a) da so regulativni peskovniki za UI odprti za vse ponudnike in potencialne
    ponudnike sistema UI, ki izpolnjujejo pregledna in pravična merila za upravičenost
    in izbor, in da pristojni nacionalni organi vlagatelje obvestijo o svoji odločitvi
    v treh mesecih od vložitve vloge;

    (b) da regulativni peskovniki za UI omogočajo širok in enak dostop ter sledijo
    povpraševanju po sodelovanju; ponudniki ali potencialni ponudniki lahko vloge
    predložijo tudi v partnerstvih z uvajalci in drugimi ustreznimi tretjimi osebami;

    (c) da se s podrobnostmi in pogoji v zvezi z regulativnimi peskovniki za UI v največji
    možni meri podpira prožnost, ki pristojnim nacionalnim organom omogoča vzpostavitev
    in upravljanje njihovih regulativnih peskovnikov za UI;

    (d) da je dostop do regulativnih peskovnikov za UI za MSP, vključno z zagonskimi
    podjetji, brezplačen, brez poseganja v izredne stroške, ki jih lahko pristojni
    nacionalni organi izterjajo na pošten in sorazmeren način;

    (e) da se ponudnikom ali potencialnim ponudnikom z učnimi izidi regulativnih peskovnikov
    za UI pomaga pri izpolnjevanju obveznosti glede ugotavljanja skladnosti iz te
    uredbe in prostovoljni uporabi kodeksov ravnanja iz člena 95;

    (f) da regulativni peskovniki za UI olajšujejo vključevanje drugih ustreznih akterjev
    v ekosistem UI, na primer priglašenih organov in organizacij za standardizacijo,
    MSP, vključno z zagonskimi podjetji, podjetij, inovatorjev, centrov za testiranje
    in eksperimentiranje, raziskovalnih in eksperimentalnih laboratorijev ter evropskih
    vozlišč za digitalne inovacije, centrov odličnosti, posameznih raziskovalcev,
    da bi omogočili in olajšali sodelovanje z javnim in zasebnimi sektorji;

    (g) da so postopki, procesi in upravne zahteve za vlogo, izbiro, sodelovanje in
    izstop iz regulativnega peskovnika za UI preprosti, lahko razumljivi in jasno
    predstavljeni, da bi olajšali udeležbo MSP, vključno z zagonskimi podjetji, z omejenimi
    pravnimi in upravnimi zmogljivostmi, ter da so racionalizirani po vsej Uniji,
    da bi preprečili razdrobljenost in da bi bila udeležba v regulativnem peskovniku
    za UI, ki ga vzpostavi država članica ali evropski nadzornik za varstvo podatkov,
    vzajemno in enotno priznana ter da bi imela enake pravne učinke po vsej Uniji;

    (h) da je sodelovanje v regulativnem peskovniku za UI omejeno na obdobje, ki je
    primerno glede na kompleksnost in obseg projekta in ki ga lahko pristojni nacionalni
    organ podaljša;

    (i) da regulativni peskovniki za UI olajšujejo razvoj orodij in infrastrukture
    za testiranje, primerjalno analizo, ocenjevanje in razlago razsežnosti sistemov
    UI, ki so pomembne za regulativno učenje, na primer točnosti, robustnosti in kibernetske
    varnosti, pa tudi ukrepov za zmanjšanje tveganj, kar zadeva temeljne pravice in
    družbo na splošno.

    3.   Potencialni ponudniki v regulativnih peskovnikih za UI, zlasti MSP in zagonska
    podjetja, so po potrebi usmerjeni k storitvam pred uvedbo, kot so smernice o izvajanju
    te uredbe, k drugim storitvam z dodano vrednostjo, kot so pomoč pri dokumentih
    za standardizacijo in certificiranju, centri za testiranje in eksperimentiranje,
    evropska vozlišča za digitalne inovacije in centri odličnosti.

    4.   Kadar pristojni nacionalni organi presojajo o odobritvi testiranja v realnih
    razmerah, ki se nadzoruje v okviru regulativnega peskovnika za UI, ki se vzpostavi
    na podlagi tega člena, se z udeleženci izrecno dogovorijo o pogojih takega testiranja
    in zlasti o ustreznih zaščitnih ukrepih za varovanje temeljnih pravic, zdravja
    in varnosti. Kadar je primerno, sodelujejo z drugimi pristojnimi nacionalnimi
    organi, da bi zagotovili dosledne prakse po vsej Uniji.'
- clen: 59
  id_elementa: art_59
  naslov: Nadaljnja obdelava osebnih podatkov za razvoj določenih sistemov UI v javnem
    interesu v regulativnem peskovniku za UI
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   V regulativnem peskovniku za UI se osebni podatki, zakonito zbrani
    za druge namene, lahko obdelujejo izključno za namene razvoja, učenja in testiranja
    nekaterih sistemov UI v peskovniku, če so izpolnjeni vsi naslednji pogoji:

    (a) javni organ ali druga fizična ali pravna oseba razvije sisteme UI za zaščito
    bistvenega javnega interesa na enem ali več naslednjih področjih:

    (i) javna varnost in javno zdravje, vključno z odkrivanjem, diagnosticiranjem,
    preprečevanjem, obvladovanjem in zdravljenjem bolezni ter izboljšanjem sistemov
    zdravstvenega varstva;

    (ii) visoka raven varstva in izboljšanje kakovosti okolja, ohranjanje biotske
    raznovrstnosti, varstvo pred onesnaževanjem, ukrepi za zeleni prehod ter blažitev
    podnebnih sprememb in prilagajanje nanje;

    (iii) trajnostna energija;

    (iv) varnost in odpornost prometnih sistemov in mobilnosti, kritične infrastrukture
    in omrežij;

    (v) učinkovitost in kakovost javne uprave in javnih storitev;

    (b) obdelani podatki so potrebni za izpolnjevanje ene ali več zahtev iz poglavja III,
    oddelek 2, kadar teh zahtev ni mogoče učinkovito izpolniti z obdelavo anonimiziranih,
    sintetičnih ali drugih neosebnih podatkov;

    (c) obstajajo učinkoviti mehanizmi za spremljanje, s katerimi se ugotovi, ali
    se med eksperimentiranjem v peskovniku lahko pojavijo velika tveganja za pravice
    in svoboščine posameznikov, na katere se nanašajo osebni podatki, kot je navedeno
    v členu 35 Uredbe (EU) 2016/679 in členu 39 Uredbe (EU) 2018/1725, ter mehanizmi
    za odzivanje, s katerimi se ta tveganja nemudoma zmanjšajo in se po potrebi ustavi
    obdelava;

    (d) vsi osebni podatki, ki se obdelujejo v okviru peskovnika, so v funkcionalno
    ločenem, izoliranem in zaščitenem okolju za obdelavo podatkov pod nadzorom potencialnih
    ponudnikov, dostop do teh podatkov pa imajo le pooblaščene osebe;

    (e) ponudniki lahko prvotno zbrane podatke delijo naprej le v skladu s pravom
    Unije o varstvu podatkov; osebnih podatkov ustvarjenih v peskovniku, ni mogoče
    deliti zunaj peskovnika;

    (f) nobena obdelava osebnih podatkov v okviru peskovnika ne sme biti podlaga za
    sprejetje ukrepov ali odločitev, ki bi vplivali na posameznike, na katere se nanašajo
    osebni podatki, niti ne sme vplivati na uveljavljanje njihovih pravic, določenih
    v pravu Unije o varstvu osebnih podatkov;

    (g) vsi osebni podatki, obdelani v okviru peskovnika, so zaščiteni z ustreznimi
    tehničnimi in organizacijskimi ukrepi in se izbrišejo, ko se sodelovanje v peskovniku
    konča ali ko se izteče obdobje hrambe osebnih podatkov;

    (h) dnevniki obdelave osebnih podatkov v okviru peskovnika se hranijo ves čas
    trajanja sodelovanja v peskovniku, razen če je v pravu Unije ali nacionalnem pravu
    določeno drugače;

    (i) celovit in podroben opis postopka in logike, na katerih temeljijo učenje,
    testiranje in validacijo sistema UI, se skupaj z rezultati testiranja hrani kot
    del tehnične dokumentacije iz Priloge IV;

    (j) kratek povzetek projekta UI, razvitega v peskovniku, njegovi cilji in pričakovani
    rezultati so objavljeni na spletišču pristojnih organov; ta obveznost ne zajema
    občutljivih operativnih podatkov v zvezi z dejavnostmi organov za preprečevanje,
    odkrivanje in preiskovanje kaznivih dejanj, organov mejne kontrole in organov,
    pristojnih za priseljevanje, ali azilnih organov.

    2.   Za namene preprečevanja, preiskovanja, odkrivanja ali pregona kaznivih dejanj
    ali izvrševanja kazenskih sankcij, vključno z varovanjem pred grožnjami javni
    varnosti in njihovim preprečevanjem, pod nadzorom in odgovornostjo organov za
    preprečevanje, odkrivanje in preiskovanje kaznivih dejanj obdelava osebnih podatkov
    v regulativnih peskovnikih za UI temelji na posebnem pravu Unije ali nacionalnem
    pravu in zanjo veljajo enaki kumulativni pogoji, kot so navedeni v odstavku 1.

    3.   Odstavek 1 ne posega v pravo Unije ali nacionalno pravo, ki izključuje obdelavo
    osebnih podatkov za druge namene, kot so izrecno navedeni v tem pravu, pa tudi
    ne v pravo Unije ali nacionalno pravo, ki določa podlago za obdelavo osebnih podatkov,
    potrebno za namene razvoja, testiranja ali učenja inovativnih sistemov UI, ali
    katero koli drugo pravno podlago, skladno s pravom Unije o varstvu osebnih podatkov.'
- clen: 60
  id_elementa: art_60
  naslov: Testiranje visokotveganih sistemov UI v realnih razmerah zunaj regulativnih
    peskovnikov za UI
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   Testiranje visokotveganih sistemov UI v realnih razmerah zunaj regulativnih
    peskovnikov za UI lahko izvajajo ponudniki ali potencialni ponudniki visokotveganih
    sistemov UI s seznama v Prilogi III v skladu s tem členom in načrtom testiranja
    v realnih razmerah iz tega člena, brez poseganja v prepovedi na podlagi člena 5.

    Komisija z izvedbenimi akti določi podrobne elemente načrta testiranja v realnih
    razmerah. Ti izvedbeni akti se sprejmejo v skladu s postopkom pregleda iz člena 98(2).

    Ta odstavek ne posega v pravo Unije ali nacionalno pravo za testiranje visokotveganih
    sistemov UI, povezanih s proizvodi, zajetimi v harmonizacijski zakonodaji Unije
    iz Priloge I, v realnih razmerah.

    2.   Ponudniki ali potencialni ponudniki lahko testiranje visokotveganih sistemov
    UI iz Priloge III v realnih razmerah izvedejo kadar koli, preden dajo sistem UI
    na trg ali v uporabo, bodisi sami bodisi v partnerstvu z enim ali več uvajalci
    ali potencialnimi uvajalci.

    3.   Testiranje visokotveganih sistemov UI v realnih razmerah na podlagi tega
    člena ne posega v nobeno etično presojo, ki se zahteva v skladu s pravom Unije
    ali nacionalnim pravom.

    4.   Ponudniki ali potencialni ponudniki lahko testiranje v realnih razmerah izvajajo
    le, kadar so izpolnjeni vsi naslednji pogoji:

    (a) ponudnik ali potencialni ponudnik je pripravil načrt testiranja v realnih
    razmerah in ga predložil organu za nadzor trga v državi članici, v kateri se bo
    testiranje v realnih razmerah izvajalo;

    (b) organ za nadzor trga v državi članici, v kateri se testiranje v realnih razmerah
    izvaja, je odobril testiranje v realnih razmerah in načrt testiranja v realnih
    razmerah; kadar organ za nadzor trga ne odgovori v 30 dneh, se šteje, da sta testiranje
    v realnih razmerah in načrt testiranja v realnih razmerah odobrena; kadar nacionalno
    pravo ne določa tihe odobritve, je za testiranje v realnih razmerah še naprej
    potrebno dovoljenje;

    (c) ponudnik ali potencialni ponudnik, z izjemo ponudnikov ali potencialnih ponudnikov
    visokotveganih sistemov UI iz Priloge III, točke 1, 6 in 7, na področju preprečevanja,
    odkrivanja in preiskovanja kaznivih dejanj, migracij, azila in upravljanja nadzora
    meja ter visokotveganih sistemov UI iz Priloge III, točka 2, je registriral testiranje
    v realnih razmerah v skladu s členom 71(4) z vseevropsko enotno identifikacijsko
    številko in informacijami, določenimi v Prilogi IX; ponudnik ali potencialni ponudnik
    visokotveganih sistemov UI iz točk 1, 6 in 7 Priloge III je na področjih preprečevanja,
    odkrivanja in preiskovanja kaznivih dejanj, migracij, azila in upravljanja mejnega
    nadzora registriral testiranje v realnih razmerah v varnem nejavnem delu podatkovne
    zbirke EU skladno s členom 49(4), točka (d), z vseevropsko enotno identifikacijsko
    številko in informacijami, določenimi v njej; ponudnik ali potencialni ponudnik
    visokotveganih sistemov UI iz točke 2 Priloge III je registriral testiranje v realnih
    razmerah v skladu s členom 49(5);

    (d) ponudnik ali potencialni ponudnik, ki izvaja testiranje v realnih razmerah,
    ima sedež v Uniji ali je imenoval pravnega zastopnika, ki ima sedež v Uniji;

    (e) podatki, zbrani in obdelani za namen testiranja v realnih razmerah, se v tretje
    države prenesejo le, če se izvajajo ustrezni in veljavni zaščitni ukrepi na podlagi
    prava Unije;

    (f) testiranje v realnih razmerah ne traja dlje, kot je potrebno, da se dosežejo
    zadani cilji, v nobenem primeru pa ne presega šestmesečnega obdobja, ki se lahko
    podaljša za dodatnih šest mesecev, če ponudnik ali potencialni ponudnik o tem
    predhodno uradno obvesti organ za nadzor trga in uradnemu obvestilu doda obrazložitev
    potrebe po takem podaljšanju;

    (g) udeleženci testiranja v realnih razmerah, ki so osebe, ki pripadajo ranljivim
    skupinam zaradi svoje starosti ali invalidnosti, so ustrezno zaščiteni;

    (h) kadar ponudnik ali potencialni ponudnik testiranje v realnih razmerah organizira
    v sodelovanju z enim ali več uvajalci ali potencialnimi uvajalci, so bili slednji
    obveščeni o vseh vidikih testiranja, ki so pomembni za njihovo odločitev za sodelovanje,
    in so prejeli ustrezna navodila za uporabo sistema UI iz člena 13; ponudnik ali
    potencialni ponudnik in uvajalec ali potencialni uvajalec sklenejo sporazum, ki
    določa njihove vloge in odgovornosti, da se zagotovi skladnost z določbami za
    testiranje v realnih razmerah na podlagi te uredbe ter na podlagi drugega veljavnega
    prava Unije in nacionalnega prava;

    (i) udeleženci testiranja v realnih razmerah so dali informirano privolitev v skladu
    s členom 61, v primeru preprečevanja, odkrivanja in preiskovanja kaznivih dejanj,
    ko bi pridobitev informirane privolitve preprečila testiranje sistema UI, pa sámo
    testiranje in rezultati testiranja v realnih razmerah ne smejo negativno vplivati
    na udeležence, njihovi osebni podatki pa se po koncu testiranja izbrišejo;

    (j) testiranje v realnih razmerah učinkovito nadzorujejo ponudnik ali potencialni
    ponudnik, pa tudi uvajalci ali potencialni uvajalci, z osebami, ki so ustrezno
    kvalificirane na zadevnem področju in imajo potrebne zmogljivosti, usposobljenost
    in pooblastila za opravljanje svojih nalog;

    (k) napovedi, priporočila ali odločitve sistema UI je mogoče učinkovito izničiti
    in zanemariti.

    5.   Vsi udeleženci testiranja v realnih razmerah ali njihov zakonito imenovani
    zastopnik, kot je primerno, se lahko brez kakršne koli škode in brez obrazložitve
    kadar koli umaknejo iz testiranja, tako, da prekličejo svojo informirano privolitev,
    in lahko zahtevajo, da se njihovi osebni podatki nemudoma in stalno izbrišejo.
    Preklic informirane privolitve ne vpliva na že izvedene dejavnosti.

    6.   Države članice v skladu s členom 75 na svoje organe za nadzor trga prenesejo
    pooblastila, na podlagi katerih od ponudnikov in potencialnih ponudnikov zahtevajo
    predložitev informacij, izvajajo nenapovedane inšpekcijske preglede na daljavo
    ali na kraju samem ter preverjajo opravljanje testiranja v realnih razmerah in
    z njimi povezane visoko tvegane sisteme UI. Organi za nadzor trga ta pooblastila
    uporabljajo za zagotovitev varnega poteka testiranja v realnih razmerah.

    7.   Vsak resen incident, ugotovljen med testiranjem v realnih razmerah, se sporoči
    nacionalnemu organu za nadzor trga v skladu s členom 73. Ponudnik ali potencialni
    ponudnik sprejme takojšnje ukrepe za zmanjšanje tveganj ali, če to ni mogoče,
    testiranje v realnih razmerah začasno ustavi, dokler ne pride do tovrstnega zmanjšanja,
    v nasprotnem primeru pa ga dokončno ustavi. Po taki dokončni ustavitvi testiranja
    v realnih razmerah vzpostavi postopek za takojšnji odpoklic sistema UI.

    8.   Ponudniki ali potencialni ponudniki obvestijo nacionalni organ za nadzor
    trga v državi članici, v kateri se testiranje v realnih razmerah izvaja, o začasni
    ali dokončni ustavitvi testiranja v realnih razmerah in o končnih rezultatih.

    9.   Ponudnik ali potencialni ponudnik je na podlagi veljavnega prava Unije in
    nacionalnega prava o odgovornosti odgovoren za vsakršno škodo, povzročeno med
    njegovim testiranjem v realnih razmerah.'
- clen: 61
  id_elementa: art_61
  naslov: Informirana privolitev za sodelovanje pri testiranju v realnih razmerah
    zunaj regulativnih peskovnikov za UI
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   Za namen testiranja v realnih razmerah na podlagi člena 60 udeleženci
    testiranja dajo prostovoljno informirano privolitev, preden začnejo sodelovati
    pri takem testiranju in po tem, ko so bili z jedrnatimi, jasnimi, ustreznimi in
    razumljivimi informacijami ustrezno obveščeni o:

    (a) naravi in ciljih testiranja v realnih razmerah ter morebitnih nevšečnostih,
    ki so lahko povezane z njihovim sodelovanjem;

    (b) pogojih, pod katerimi se bo testiranje v realnih razmerah izvajalo, vključno
    s pričakovanim trajanjem sodelovanja udeležencev;

    (c) svojih pravicah in zagotovilih v zvezi s sodelovanjem, zlasti o pravici, da
    zavrnejo sodelovanje in se lahko brez kakršne koli škode in brez obrazložitve
    kadar koli umaknejo iz testiranja v realnih razmerah;

    (d) tem, kako se vloži zahteva za to, da se napovedi, priporočila ali odločitve
    sistema UI izničijo ali zanemarijo;

    (e) vseevropski enotni identifikacijski številki testiranja v realnih razmerah
    v skladu s členom 60(4), točka (c), in kontaktnih podatkih ponudnika ali njegovega
    pravnega zastopnika, od katerega je mogoče pridobiti dodatne informacije.

    2.   Informirana privolitev se datira in dokumentira, udeleženci testiranja ali
    njihov zakoniti zastopnik pa prejmejo kopijo.'
- clen: 62
  id_elementa: art_62
  naslov: Ukrepi za ponudnike in uvajalce, zlasti MSP, vključno z zagonskimi podjetji
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   Države članice sprejmejo naslednje ukrepe:

    (a) MSP, vključno z zagonskimi podjetji, ki imajo statutarni sedež ali podružnico
    v Uniji, zagotovijo prednostni dostop do regulativnih peskovnikov za UI, če izpolnjujejo
    pogoje za upravičenost in merila za izbor; prednostni dostop drugim MSP, vključno
    z zagonskimi podjetji, razen tistih iz tega odstavka, ne preprečuje dostopa do
    regulativnega peskovnika za UI, če izpolnjujejo tudi pogoje za upravičenost in
    merila za izbor;

    (b) organizirajo posebne dejavnosti ozaveščanja in usposabljanja o uporabi te
    uredbe, prilagojene potrebam MSP, vključno z zagonskimi podjetji, uvajalcev in,
    če je to primerno, lokalnih javnih organov;

    (c) uporabijo obstoječe in, kadar je primerno, vzpostavijo nove posebne kanale
    za komunikacijo z MSP, vključno z zagonskimi podjetji, uvajalci, drugimi inovatorji
    in, če je to primerno, lokalnimi javnimi organi, da jim svetujejo in odgovarjajo
    na vprašanja o izvajanju te uredbe, tudi kar zadeva sodelovanje v regulativnih
    peskovnikih za UI;

    (d) olajšujejo sodelovanje MSP in drugih ustreznih deležnikov v postopku razvoja
    standardizacije.

    2.   Pri določanju pristojbin za ugotavljanje skladnosti na podlagi člena 43 se
    upoštevajo posebni interesi in potrebe ponudnikov, ki so MSP, vključno z zagonskimi
    podjetji, pri čemer se te pristojbine znižajo sorazmerno z njihovo velikostjo,
    velikostjo trga in drugimi ustreznimi kazalniki.

    3.   Urad za UI sprejme naslednje ukrepe:

    (a) zagotovi standardizirane predloge za področja, ki jih zajema ta uredba, kot
    jih določi Odbor v svoji zahtevi;

    (b) razvija in vzdržuje enotno informacijsko platformo, na kateri so vsem operaterjem
    po vsej Uniji na voljo informacije v zvezi s to uredbo, ki so enostavne za uporabo;

    (c) organizira ustrezne komunikacijske kampanje za ozaveščanje o obveznostih,
    ki izhajajo iz te uredbe;

    (d) ocenjuje in spodbuja zbliževanja najboljših praks v postopkih javnega naročanja
    v zvezi s sistemi UI.'
- clen: 63
  id_elementa: art_63
  naslov: Odstopanja za določene operaterje
  oddelek: null
  poglavje:
    id_elementa: cpt_VI
    naslov: UKREPI V PODPORO INOVACIJAM
  vsebina: '1.   Mikropodjetja v smislu Priporočila 2003/361/ES lahko nekatere elemente
    sistema vodenja kakovosti iz člena 17 te uredbe izpolnjujejo na poenostavljen
    način, če nimajo partnerskih podjetij ali povezanih podjetij v smislu navedenega
    priporočila. V ta namen Komisija pripravi smernice o elementih sistema vodenja
    kakovosti, ki se lahko upoštevajo na poenostavljen način ob upoštevanju potreb
    mikropodjetij, ne da bi to vplivalo na raven zaščite ali potrebo po skladnosti
    z zahtevami v zvezi z visokotveganimi sistemi UI.

    2.   Odstavek 1 tega člena se ne razlaga tako, da so ti operaterji oproščeni izpolnjevanja
    katerih koli drugih zahtev ali obveznosti iz te uredbe, tudi tistih ne iz členov 9,
    10, 11, 12, 13, 14, 15, 72 in 73.'
- clen: 64
  id_elementa: art_64
  naslov: Urad za UI
  oddelek:
    id_elementa: cpt_VII.sct_1
    naslov: Upravljanje na ravni Unije
  poglavje:
    id_elementa: cpt_VII
    naslov: UPRAVLJANJE
  vsebina: '1.   Komisija prek Urada za UI razvija strokovno znanje in zmogljivosti
    Unije na področju UI.

    2.   Države članice olajšujejo naloge, zaupane Uradu za UI, kot je razvidno iz
    te uredbe.'
- clen: 65
  id_elementa: art_65
  naslov: Ustanovitev in struktura Evropskega odbora za umetno inteligenco
  oddelek:
    id_elementa: cpt_VII.sct_1
    naslov: Upravljanje na ravni Unije
  poglavje:
    id_elementa: cpt_VII
    naslov: UPRAVLJANJE
  vsebina: '1.   Ustanovi se Evropski odbor za umetno inteligenco (v nadaljnjem besedilu:
    Odbor).

    2.   Odbor sestavlja po en predstavnik vsake države članice. Evropski nadzornik
    za varstvo podatkov sodeluje kot opazovalec. Sestankov Odbora se udeležuje tudi
    Urad za UI, pri glasovanju pa ne sodeluje. Odbor se lahko vsakič posebej odloči,
    da na sestanek povabi druge organe, telesa ali strokovnjake iz Unije in držav
    članic, kadar so obravnavana vprašanja zanje pomembna.

    3.   Države članice imenujejo svojega predstavnika za obdobje treh let z možnostjo
    enkratnega podaljšanja.

    4.   Države članice zagotovijo, da njihovi predstavniki v Odboru:

    (a) imajo v svoji državi članici ustrezne pristojnosti in pooblastila, da dejavno
    prispevajo k izpolnjevanju nalog Odbora iz člena 66;

    (b) so določeni kot enotna kontaktna točka v odnosu do Odbora in, kadar je primerno,
    ob upoštevanju potreb držav članic kot enotna kontaktna točka za deležnike;

    (c) so pooblaščeni za spodbujanje doslednosti in usklajevanja med pristojnimi
    nacionalnimi organi v svoji državi članici glede izvajanja te uredbe, vključno
    z zbiranjem ustreznih podatkov in informacij za namene opravljanja njihovih nalog
    v Odboru.

    5.   Imenovani predstavniki držav članic z dvotretjinsko večino sprejmejo poslovnik
    Odbora. V poslovniku se določijo zlasti potek izbirnega postopka, trajanje mandata
    predsednika in specifikacije njegovih nalog, podrobnosti glede glasovanja ter
    organizacija dejavnosti Odbora in dejavnosti njegovih podskupin.

    6.   Odbor ustanovi dve stalni podskupini, da bi zagotavljali platformo za sodelovanje
    in izmenjavo med organi za nadzor trga ter uradno obveščali organe o vprašanjih,
    povezanih z nadzorom trga oziroma priglašenimi organi.

    Stalna podskupina za nadzor trga bi morala delovati kot skupina za upravno koordinacijo
    (ADCO) za to uredbo v smislu člena 30 Uredbe (EU) 2019/1020.

    Odbor lahko ustanovi druge bodisi stalne ali začasne podskupine za preučitev posebnih
    vprašanj. Po potrebi so lahko predstavniki svetovalnega foruma iz člena 67 povabljeni
    k sodelovanju v takih podskupinah ali na posebne sestanke teh podskupin kot opazovalci.

    7.   Odbor je organiziran in se upravlja tako, da zagotavlja objektivnost in nepristranskost
    svojih dejavnosti.

    8.   Odboru predseduje eden od predstavnikov držav članic. Urad za UI je sekretariat
    Odbora, na zahtevo predsednika sklicuje sestanke in pripravi njihov dnevni red
    v skladu z nalogami Odbora na podlagi te uredbe in njegovega poslovnika.'
- clen: 66
  id_elementa: art_66
  naslov: Naloge Odbora
  oddelek:
    id_elementa: cpt_VII.sct_1
    naslov: Upravljanje na ravni Unije
  poglavje:
    id_elementa: cpt_VII
    naslov: UPRAVLJANJE
  vsebina: 'Odbor svetuje in pomaga Komisiji in državam članicam, da se olajša dosledna
    in učinkovita uporaba te uredbe. V ta namen lahko Odbor zlasti:

    (a) prispeva k usklajevanju med pristojnimi nacionalnimi organi, odgovornimi za
    uporabo te uredbe, ter v sodelovanju z zadevnimi organi za nadzor trga in v dogovoru
    z njimi podpira skupne dejavnosti organov za nadzor trga iz člena 74(11);

    (b) zbira in izmenjuje tehnično in regulativno strokovno znanje in najboljše prakse
    med državami članicami;

    (c) svetuje o izvajanju te uredbe, zlasti v zvezi z izvrševanjem pravil o modelih
    UI za splošne namene;

    (d) prispeva k harmonizaciji upravnih praks v državah članicah, tudi v zvezi z odstopanjem
    od postopkov ugotavljanja skladnosti iz člena 46, delovanjem regulativnih peskovnikov
    za UI ter testiranjem v realnih razmerah iz členov 57, 59 in 60;

    (e) na zahtevo Komisije ali na lastno pobudo izda priporočila in pisna mnenja
    o vseh pomembnih zadevah v zvezi z izvajanjem te uredbe ter njeno dosledno in
    učinkovito uporabo, tudi:

    (i) o razvoju in uporabi kodeksov ravnanja in kodeksov prakse na podlagi te uredbe
    ter smernic Komisije;

    (ii) o oceni in pregledu te uredbe na podlagi člena 112, tudi kar zadeva poročila
    o resnih incidentih iz člena 73 in delovanje podatkovne zbirke EU iz člena 71,
    o pripravi delegiranih ali izvedbenih aktov ter morebitnih uskladitvah te uredbe
    s pravnimi akti iz Priloge I;

    (iii) o tehničnih specifikacijah ali obstoječih standardih v zvezi z zahtevami
    iz poglavja III, oddelek 2,

    (iv) o uporabi harmoniziranih standardov ali skupnih specifikacij iz členov 40
    in 41;

    (v) o trendih, kot so svetovna konkurenčnost Evrope na področju UI, uvajanje UI
    v Uniji ter razvoj digitalnih spretnosti;

    (vi) o trendih v zvezi z razvijajočo se tipologijo verig vrednosti UI, zlasti
    glede iz tega izhajajočih posledic v smislu odgovornosti;

    (vii) o morebitni potrebi po spremembi Priloge III v skladu s členom 7 in o morebitni
    potrebi po morebitni reviziji člena 5 na podlagi člena 112, ob upoštevanju ustreznih
    razpoložljivih dokazov in najnovejšega tehnološkega razvoja;

    (f) podpira Komisijo pri spodbujanju pismenosti na področju UI ter ozaveščanja
    in razumevanja javnosti o prednostih, tveganjih, zaščitnih ukrepih ter pravicah
    in obveznostih, povezanih z uporabo sistemov UI;

    (g) spodbuja oblikovanje skupnih meril in skupnega razumevanja ustreznih konceptov
    iz te uredbe med udeleženci na trgu in pristojnimi organi, tudi s prispevanjem
    k razvoju meril uspešnosti;

    (h) sodeluje, če je to primerno, z drugimi institucijami, organi, uradi in agencijami
    Unije, pa tudi z ustreznimi strokovnimi skupinami in mrežami Unije, zlasti na
    področju varnosti proizvodov, kibernetske varnosti, konkurence, digitalnih in
    medijskih storitev, finančnih storitev, varstva potrošnikov ter varstva podatkov
    in temeljnih pravic;

    (i) prispeva k učinkovitemu sodelovanju s pristojnimi organi tretjih držav in
    mednarodnimi organizacijami;

    (j) pomaga pristojnim nacionalnim organom in Komisiji pri razvoju organizacijskega
    in tehničnega strokovnega znanja, potrebnega za izvajanje te uredbe, vključno
    s prispevanjem k oceni potreb po usposabljanju osebja držav članic, ki sodeluje
    pri izvajanju te uredbe;

    (k) pomaga Uradu za UI pri podpiranju pristojnih nacionalnih organov pri vzpostavitvi
    in razvoju regulativnih peskovnikov za UI ter olajšuje sodelovanje in izmenjavo
    informacij med regulativnimi peskovniki za UI;

    (l) prispeva k pripravi smernic in zagotavlja ustrezno svetovanje v zvezi z njim;

    (m) svetuje Komisiji v zvezi z mednarodnimi zadevami na področju UI;

    (n) Komisiji daje mnenja o kvalificiranih opozorilih v zvezi z modeli UI za splošne
    namene;

    (o) prejema mnenja držav članic o kvalificiranih opozorilih v zvezi z modeli UI
    za splošne namene ter o nacionalnih izkušnjah in praksah v zvezi s spremljanjem
    in izvrševanjem sistemov UI, zlasti sistemov, v katere so vgrajeni modeli UI za
    splošne namene.'
- clen: 67
  id_elementa: art_67
  naslov: Svetovalni forum
  oddelek:
    id_elementa: cpt_VII.sct_1
    naslov: Upravljanje na ravni Unije
  poglavje:
    id_elementa: cpt_VII
    naslov: UPRAVLJANJE
  vsebina: '1.   Ustanovi se svetovalni forum, ki zagotavlja tehnično strokovno znanje
    in svetuje Odboru in Komisiji ter prispeva k njunim nalogam iz te uredbe.

    2.   Članstvo svetovalnega foruma je sestavljeno iz uravnoteženega izbora deležnikov,
    vključno z industrijo, zagonskimi podjetji, MSP, civilno družbo in akademskimi
    krogi. Članstvo v svetovalnem forumu je uravnoteženo z vidika komercialnih in
    nekomercialnih interesov, v kategoriji poslovnih interesov pa z vidika MSP in
    drugih podjetij.

    3.   Komisija člane svetovalnega foruma imenuje med deležniki s priznanim strokovnim
    znanjem na področju UI v skladu z merili iz odstavka 2.

    4.   Mandat članov svetovalnega foruma traja dve leti in se lahko podaljša še
    za največ štiri leta.

    5.   Stalni člani svetovalnega foruma so Agencija Evropske unije za temeljne pravice,
    ENISA, Evropski odbor za standardizacijo (CEN), Evropski odbor za elektrotehniško
    standardizacijo (CENELEC) in Evropski inštitut za telekomunikacijske standarde
    (ETSI).

    6.   Svetovalni odbor sestavi svoj poslovnik. Med svojimi člani izvoli dva sopredsednika
    v skladu z merili iz odstavka 2. Mandat sopredsednikov traja dve leti z možnostjo
    enkratnega podaljšanja.

    7.   Svetovalni forum se sestane najmanj dvakrat na leto. Na svoje sestanke lahko
    povabi strokovnjake in druge deležnike.

    8.   Svetovalni forum lahko na zahtevo Odbora ali Komisije pripravi mnenja, priporočila
    in pisne prispevke.

    9.   Svetovalni forum lahko po potrebi ustanovi stalne ali začasne podskupine
    za preučitev posebnih vprašanj, povezanih s cilji te uredbe.

    10.   Svetovalni forum pripravi letno poročilo o svojih dejavnostih. To poročilo
    se objavi.'
- clen: 68
  id_elementa: art_68
  naslov: Znanstveni odbor neodvisnih strokovnjakov
  oddelek:
    id_elementa: cpt_VII.sct_1
    naslov: Upravljanje na ravni Unije
  poglavje:
    id_elementa: cpt_VII
    naslov: UPRAVLJANJE
  vsebina: '1.   Komisija z izvedbenim aktom sprejme določbe o ustanovitvi znanstvenega
    odbora neodvisnih strokovnjakov (v nadaljnjem besedilu: znanstveni odbor), ki
    bo podpiral dejavnosti izvrševanja iz te uredbe. Ta izvedbeni akt se sprejme v skladu
    s postopkom pregleda iz člena 98(2).

    2.   Znanstveni odbor sestavljajo strokovnjaki, ki jih Komisija izbere na podlagi
    najnovejšega znanstvenega ali tehničnega strokovnega znanja na področju UI, potrebnega
    za naloge iz odstavka 3, in so sposobni dokazati, da izpolnjujejo vse naslednje
    pogoje:

    (a) imajo posebno strokovno znanje in kompetence ter znanstveno ali tehnično strokovno
    znanje na področju UI;

    (b) neodvisnost od katerega koli ponudnika sistemov UI ali modelov UI za splošne
    namene;

    (c) sposobnost skrbnega, natančnega in objektivnega izvajanja dejavnosti.

    Komisija v posvetovanju z Odborom in v skladu z zahtevanimi potrebami določi število
    strokovnjakov v znanstvenem odboru ter zagotovi pravično zastopanost spolov in
    geografsko zastopanost.

    3.   Znanstveni odbor svetuje Uradu za UI in mu zagotavlja podporo, zlasti v zvezi
    z naslednjimi nalogami:

    (a) podpiranje izvajanja in izvrševanja te uredbe v zvezi z modeli UI in sistemi
    za splošne namene, zlasti z:

    (i) opozarjanjem Urada za UI na morebitna sistemska tveganja, ki jih lahko na
    ravni Unije povzročajo modeli UI za splošne namene, v skladu s členom 90;

    (ii) prispevanjem k razvoju orodij in metodologij za ocenjevanje zmogljivosti
    modelov UI in sistemov za splošne namene, vključno z merili uspešnosti;

    (iii) svetovanjem o razvrstitvi modelov UI za splošne namene s sistemskim tveganjem;

    (iv) svetovanjem o razvrstitvi različnih modelov UI in sistemov za splošne namene;

    (v) prispevanjem k razvoju orodij in predlog;

    (b) podpiranje dela organov za nadzor trga na njihovo zahtevo;

    (c) podpiranje čezmejnih dejavnosti nadzora trga iz člena 74(11), brez poseganja
    v pooblastila organov za nadzor trga;

    (d) podpiranje Urada za UI pri opravljanju njegovih nalog v okviru zaščitnega
    postopka Unije na podlagi člena 81.

    4.   Strokovnjaki znanstvenega odbora svoje naloge opravljajo nepristransko in
    objektivno ter zagotavljajo zaupnost informacij in podatkov, pridobljenih pri
    izvajanju njihovih nalog in dejavnosti. Pri opravljanju svojih nalog iz odstavka
    3 ne smejo zahtevati ali sprejemati navodil od nikogar. Vsak strokovnjak predloži
    izjavo o interesih, ki se tudi objavi. Urad za UI vzpostavi sisteme in postopke
    za aktivno obvladovanje in preprečevanje morebitnih nasprotij interesov.

    5.   Izvedbeni akt iz odstavka 1 vključuje določbe o pogojih, postopkih in podrobnostih,
    v skladu s katerimi znanstveni odbor in njegovi člani izdajajo opozorila in zaprošajo
    Urad za UI za pomoč pri opravljanju svojih nalog.'
- clen: 69
  id_elementa: art_69
  naslov: Dostop držav članic do nabora strokovnjakov
  oddelek:
    id_elementa: cpt_VII.sct_1
    naslov: Upravljanje na ravni Unije
  poglavje:
    id_elementa: cpt_VII
    naslov: UPRAVLJANJE
  vsebina: '1.   Države članice lahko strokovnjake znanstvenega sveta zaprosijo, da
    jim pomagajo pri dejavnostih izvrševanja iz te uredbe.

    2.   Od držav članic se lahko zahteva, da plačajo pristojbine za svetovanje in
    podporo strokovnjakov. Struktura in višina pristojbin ter višina in struktura
    povračljivih stroškov se določi v izvedbenem aktu iz člena 68(1), pri čemer se
    upoštevajo cilji ustreznega izvajanja te uredbe, stroškovna učinkovitost in potreba,
    da se vsem državam članicam zagotovi učinkovit dostop do strokovnjakov.

    3.   Komisija državam članicam po potrebi omogoči pravočasen dostop do strokovnjakov
    in zagotovi, da je kombinacija podpornih dejavnosti, ki jih izvajajo podporne
    strukture Unije za testiranje UI na podlagi člena 84, in strokovnjakov na podlagi
    tega člena učinkovito organizirana in zagotavlja največjo možno dodano vrednost.'
- clen: 70
  id_elementa: art_70
  naslov: Imenovanje pristojnih nacionalnih organov in enotne kontaktne točke
  oddelek:
    id_elementa: cpt_VII.sct_2
    naslov: Pristojni nacionalni organi
  poglavje:
    id_elementa: cpt_VII
    naslov: UPRAVLJANJE
  vsebina: '1.   Za namene te uredbe vsaka država članica kot pristojne nacionalne
    organe ustanovi ali imenuje vsaj en priglasitveni organ in vsaj en organ za nadzor
    trga. Ti pristojni nacionalni organi svoja pooblastila izvajajo neodvisno, nepristransko
    in brez predsodkov, da bi zaščitili objektivnost svojih dejavnosti in nalog ter
    zagotovili uporabo in izvajanje te uredbe. Člani teh organov se vzdržijo vseh
    dejanj, ki niso združljiva z njihovimi dolžnostmi. Če se ta načela spoštujejo,
    lahko take dejavnosti in naloge izvaja eden ali več imenovanih organov v skladu
    z organizacijskimi potrebami države članice.

    2.   Države članice Komisiji sporočijo identiteto priglasitvenih organov in organov
    za nadzor trga ter njihove naloge in vse naknadne spremembe v zvezi s tem. Države
    članice do 2. avgusta 2025 prek elektronskih komunikacijskih sredstev objavijo
    informacije o tem, kako je mogoče stopiti v stik s pristojnimi organi in enotnimi
    kontaktnimi točkami. Države članice imenujejo organ za nadzor trga, ki deluje
    kot enotna kontaktna točka za to uredbo, in Komisijo uradno obvestijo o identiteti
    enotne kontaktne točke. Komisija seznam enotnih kontaktnih točk objavi.

    3.   Države članice zagotovijo, da imajo njihovi pristojni nacionalni organi na
    voljo ustrezne tehnične, finančne in človeške vire ter infrastrukturo za učinkovito
    izpolnjevanje svojih nalog na podlagi te uredbe. Pristojni nacionalni organi morajo
    imeti zlasti zadostno število stalno razpoložljivega osebja, katerega kompetence
    in strokovno znanje vključujejo poglobljeno razumevanje tehnologij UI, podatkov
    in računalniške obdelave podatkov, varstva osebnih podatkov, kibernetske varnosti,
    temeljnih pravic, zdravstvenih in varnostnih tveganj ter poznavanje obstoječih
    standardov in pravnih zahtev. Države članice vsako leto ocenijo in po potrebi
    posodobijo zahteve glede usposobljenosti in virov iz tega odstavka.

    4.   Pristojni nacionalni organi sprejmejo ustrezne ukrepe, da se zagotovi ustrezna
    raven kibernetske varnosti.

    5.   Pristojni nacionalni organi pri opravljanju svojih nalog delujejo v skladu
    z obveznostmi glede zaupnosti iz člena 78.

    6.   Države članice do 2. avgusta 2025 in nato vsaki dve leti poročajo Komisiji
    o stanju finančnih in človeških virov, ki so na voljo pristojnim nacionalnim organom,
    z oceno njihove ustreznosti. Komisija navedene informacije posreduje Odboru v razpravo
    in morebitna priporočila.

    7.   Komisija olajšuje izmenjavo izkušenj med pristojnimi nacionalnimi organi.

    8.   Pristojni nacionalni organi lahko zagotovijo smernice in nasvete o izvajanju
    te uredbe, zlasti za MSP, vključno z zagonskimi podjetji, pri čemer po potrebi
    upoštevajo smernice in nasvete Odbora in Komisije. Kadar nameravajo pristojni
    nacionalni organi zagotoviti smernice in nasvete v zvezi s sistemom UI na področjih,
    ki jih zajema drugo pravo Unije, se, če je to primerno, posvetujejo s pristojnimi
    nacionalnimi organi, ki delujejo na podlagi navedenega prava Unije.

    9.   Kadar institucije, organi, uradi in agencije Unije spadajo na področje uporabe
    te uredbe, Evropski nadzornik za varstvo podatkov deluje kot pristojni organ za
    njihov nadzor.'
- clen: 71
  id_elementa: art_71
  naslov: Podatkovna zbirka EU za visokotvegane sisteme UI s seznama v Prilogi III
  oddelek: null
  poglavje:
    id_elementa: cpt_VIII
    naslov: PODATKOVNA ZBIRKA EU ZA VISOKOTVEGANE SISTEME UI
  vsebina: '1.   Komisija v sodelovanju z državami članicami vzpostavi in vzdržuje
    podatkovno zbirko EU, ki vsebuje informacije iz odstavkov 2 in 3 tega člena o visokotveganih
    sistemih UI iz člena 6(2), registriranih v skladu s členoma 49 in 60, ter sisteme
    UI, ki se ne štejejo za visokotvegane na podlagi člena 6(3) in ki so registrirani
    v skladu s členom 6(4) in členom 49. Komisija se pri določanju funkcionalnih specifikacij
    take podatkovne zbirke posvetuje z ustreznimi strokovnjaki, pri posodabljanju
    funkcionalnih specifikacij take podatkovne zbirke pa z Odborom.

    2.   Podatke iz Priloge VIII, oddelka A in B, v podatkovno zbirko EU vnese ponudnik
    ali po potrebi pooblaščeni zastopnik.

    3.   Podatke iz Priloge VIII, oddelek C, v podatkovno zbirko EU vnese uvajalec,
    ki je javni organ, agencija ali telo ali deluje v njegovem imenu, v skladu s členom 49(3)
    in (4).

    4.   Z izjemo oddelka iz člena 49(4) in člena 60(4), točka (c), so informacije
    v podatkovni zbirki EU, registrirane v skladu s členom 49, dostopne in na voljo
    javnosti na uporabniku prijazen način. Po informacijah bi se moralo dati enostavno
    iskati in morale bi biti strojno berljive. Informacije, registrirane v skladu
    s členom 60, so dostopne samo organom za nadzor trga in Komisiji, razen če je
    potencialni ponudnik ali ponudnik dal soglasje, da so te informacije dostopne
    tudi javnosti.

    5.   Podatkovna zbirka EU vsebuje osebne podatke le, kolikor je to potrebno za
    zbiranje in obdelavo informacij v skladu s to uredbo. Te informacije vključujejo
    imena in kontaktne podatke fizičnih oseb, ki so odgovorne za registracijo sistema
    in imajo pravno pooblastilo za zastopanje ponudnika ali uvajalca, kakor je ustrezno.

    6.   Komisija je upravljavec podatkovne zbirke EU. Ponudnikom, potencialnim ponudnikom
    in uvajalcem zagotavlja ustrezno tehnično in upravno podporo. Podatkovna zbirka
    EU mora biti skladna z veljavnimi zahtevami glede dostopnosti.'
- clen: 72
  id_elementa: art_72
  naslov: Spremljanje po dajanju na trg s strani ponudnikov in načrt spremljanja po
    dajanju na trg za visokotvegane sisteme UI
  oddelek:
    id_elementa: cpt_IX.sct_1
    naslov: Spremljanje po dajanju na trg
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Ponudniki vzpostavijo in dokumentirajo sistem spremljanja po dajanju
    na trg na način, ki je sorazmeren z naravo tehnologij UI in tveganji visokotveganega
    sistema UI.

    2.   Sistem spremljanja po dajanju na trg aktivno in sistematično zbira, dokumentira
    in analizira ustrezne podatke o učinkovitosti visokotveganih sistemov UI skozi
    celotno življenjsko dobo, ki jih lahko zagotovijo uvajalci ali ki se lahko zberejo
    prek drugih virov ter ki ponudniku omogočajo, da oceni, ali sistemi UI stalno
    izpolnjujejo zahteve iz poglavja III, oddelek 2. Kadar je ustrezno, spremljanje
    po dajanju na trg vključuje analizo interakcije z drugimi sistemi UI. Ta obveznost
    ne zajema občutljivih operativnih podatkov uvajalcev, ki so organi za preprečevanje,
    odkrivanje in preiskovanje kaznivih dejanj.

    3.   Sistem spremljanja po dajanju na trg temelji na načrtu spremljanja po dajanju
    na trg. Načrt spremljanja po dajanju na trg je del tehnične dokumentacije iz Priloge IV.
    Komisija sprejme izvedbeni akt s podrobnimi določbami o predlogi za načrt spremljanja
    po dajanju na trg in s seznamom elementov, ki jih je treba do 2. februarja 2026
    vključiti v načrt. Ta izvedbeni akt se sprejme v skladu s postopkom pregleda iz
    člena 98(2).

    4.   Za visokotvegane sisteme UI, zajete v harmonizacijski zakonodaji Unije iz
    Priloge I, oddelek A – kadar sta sistem in načrt spremljanja po dajanju na trg
    že vzpostavljena na podlagi navedene zakonodaje in da se zagotovi skladnost, prepreči
    podvajanje in čim bolj zmanjšajo dodatna bremena – imajo ponudniki možnost, da
    v sisteme in načrte, ki že obstajajo na podlagi navedene zakonodaje, po potrebi
    vključijo potrebne elemente, opisane v odstavkih 1, 2 in 3, pri čemer uporabijo
    predlogo iz odstavka 3, če se s tem doseže enakovredna raven zaščite.

    Prvi pododstavek tega odstavka se uporablja tudi za visokotvegane sisteme UI iz
    Priloge III, točka 5, ki jih dajo na trg ali v uporabo finančne institucije, za
    katere veljajo zahteve na podlagi prava Unije o finančnih storitvah v zvezi z njihovim
    notranjim upravljanjem, ureditvami ali postopki.'
- clen: 73
  id_elementa: art_73
  naslov: Poročanje o resnih incidentih
  oddelek:
    id_elementa: cpt_IX.sct_2
    naslov: Izmenjava informacij o resnih incidentih
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Ponudniki visokotveganih sistemov UI, ki so dani na trg Unije, organom
    za nadzor trga držav članic, v katerih je prišlo do navedenega incidenta, poročajo
    o vsakem resnem incidentu.

    2.   Poročilo iz odstavka 1 se sestavi takoj, ko ponudnik ugotovi obstoj vzročne
    zveze med sistemom UI in resnim incidentom ali razumno verjetnost take zveze,
    v vsakem primeru pa najpozneje 15 dni po tem, ko ponudnik ali, kadar je ustrezno,
    uvajalec izve za resen incident.

    Pri roku za poročanje iz prvega pododstavka se upošteva resnost incidenta.

    3.   Ne glede na odstavek 2 tega člena se v primeru močno razširjene kršitve ali
    resnega incidenta, kakor je opredeljen v členu 3, točka 49(b), poročilo iz odstavka
    1 predloži nemudoma, najpozneje pa dva dni po tem, ko ponudnik ali, kadar je ustrezno,
    uvajalec izve za ta incident.

    4.   Ne glede na odstavek 2 se v primeru smrti osebe poročilo predloži takoj,
    ko ponudnik ali uvajalec ugotovi ali posumi, da obstaja vzročna zveza med visokotveganim
    sistemom UI in resnim incidentom, vendar najpozneje 10 dni po datumu, ko ponudnik
    ali, kadar je ustrezno, uvajalec izve za resen incident.

    5.   Kadar je to potrebno zaradi pravočasnega poročanja, lahko ponudnik ali, kadar
    je ustrezno, uvajalec najprej predloži nepopolno začetno poročilo, nato pa predloži
    še popolnega.

    6.   Po poročanju o resnem incidentu na podlagi odstavka 1 ponudnik nemudoma izvede
    potrebne preiskave v zvezi z resnim incidentom in zadevnim sistemom UI. To vključuje
    oceno tveganja incidenta in popravne ukrepe.

    Ponudnik med preiskavami iz prvega pododstavka sodeluje s pristojnimi organi in
    po potrebi z zadevnim priglašenim organom ter brez predhodne obvestitve pristojnih
    organov ne izvede nobene raziskave, ki vključuje spremembo zadevnega sistema UI
    na način, ki bi lahko vplival na poznejšo oceno vzrokov za incident.

    7.   Zadevni organ za nadzor trga po prejemu uradnega obvestila o resnem incidentu
    iz člena 3, točka 49(c), obvesti nacionalne javne organe ali telesa iz člena 77(1).
    Komisija pripravi posebne smernice za lažje izpolnjevanje obveznosti iz odstavka 1
    tega člena. Navedene smernice se izdajo do 2. avgusta 2025 in se redno ocenjujejo.

    8.   Organ za nadzor trga sprejme ustrezne ukrepe, kot je določeno v členu 19
    Uredbe (EU) 2019/1020, v sedmih dneh od datuma prejema uradnega obvestila iz odstavka
    1 tega člena in upošteva postopke uradnega obveščanja iz navedene uredbe.

    9.   Za visokotvegane sisteme UI iz Priloge III, ki jih dajejo na trg ali v uporabo
    ponudniki, za katere veljajo zakonodajni instrumenti Unije, v katerih so določene
    obveznosti glede poročanja, enakovredne tistim iz te uredbe, se uradno obveščanje
    o resnih incidentih zahteva le za incidente iz člena 3, točka 49(c).

    10.   Za visokotvegane sisteme UI, ki so varnostne komponente pripomočkov ali
    so sami pripomočki, zajeti v uredbah (EU) 2017/745 in (EU) 2017/746, je uradno
    obvestilo o resnih incidentih omejeno na tiste iz člena 3, točka 49(c), te uredbe
    in se pošlje pristojnemu nacionalnemu organu, ki ga v ta namen izberejo države
    članice, v katerih se je navedeni incident zgodil.

    11.   Pristojni nacionalni organi v skladu s členom 20 Uredbe (EU) 2019/1020 nemudoma
    uradno obvestijo Komisijo o vsakem resnem incidentu, ne glede na to, ali so v zvezi
    z njim ukrepali ali ne.'
- clen: 74
  id_elementa: art_74
  naslov: Nadzor trga in nadzor sistemov UI na trgu Unije
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Za sisteme UI, zajete s to uredbo, se uporablja Uredba (EU) 2019/1020.
    Za učinkovito izvrševanje te uredbe velja naslednje:

    (a) vsako sklicevanje na gospodarski subjekt na podlagi Uredbe (EU) 2019/1020
    se razume kot sklicevanje na vse operaterje, opredeljene v členu 2(1) te uredbe;

    (b) vsako sklicevanje na proizvod na podlagi Uredbe (EU) 2019/1020 se razume kot
    sklicevanje na vse sisteme UI, ki spadajo na področje uporabe te uredbe.

    2.   Organi za nadzor trga v okviru svojih obveznosti poročanja na podlagi člena 34(4)
    Uredbe (EU) 2019/1020 Komisiji in ustreznim nacionalnim organom za konkurenco
    vsako leto poročajo o vseh informacijah, ugotovljenih med dejavnostmi nadzora
    trga, ki bi lahko bile zanimive za uporabo prava Unije o pravilih konkurence.
    Komisiji vsako leto poročajo tudi o primerih uporabe prepovedanih praks, do katerih
    je prišlo v zadevnem letu, in o sprejetih ukrepih.

    3.   Za visokotvegane sisteme UI, ki so povezani s proizvodi, zajetimi v harmonizacijski
    zakonodaji Unije iz Priloge I, oddelek A, je organ za nadzor trga za namene te
    uredbe organ, odgovoren za dejavnosti nadzora trga in imenovan v skladu z navedenimi
    pravnimi akti.

    Z odstopanjem od prvega pododstavka in v ustreznih okoliščinah lahko države članice
    imenujejo drug ustrezen organ, ki deluje kot organ za nadzor trga, če zagotovijo
    usklajevanje z ustreznimi sektorskimi organi za nadzor trga, odgovornimi za izvrševanje
    harmonizacijske zakonodaje Unije iz Priloge I.

    4.   Postopki iz členov 79 do 83 te uredbe se ne uporabljajo za sisteme UI, ki
    so povezani s proizvodi, zajetimi v harmonizacijski zakonodaji Unije iz Priloge I, oddelek
    A, če so v takih pravnih aktih že določeni postopki, na podlagi katerih se zagotovi
    enakovredna raven zaščite in ki imajo isti cilj. V takih primerih se namesto tega
    uporabijo ustrezni sektorski postopki.

    5.   Brez poseganja v pooblastila organov za nadzor trga na podlagi člena 14 Uredbe
    (EU) 2019/1020 lahko organi za nadzor trga, da se zagotovi učinkovito izvrševanje
    te uredbe, pooblastila iz člena 14(4), točki (d) in (j), navedene uredbe po potrebi
    izvajajo na daljavo.

    6.   Za visokotvegane sisteme UI, ki jih dajo na trg ali v uporabo oziroma jih
    uporabljajo finančne institucije, ki jih ureja pravo Unije o finančnih storitvah,
    je organ za nadzor trga za namene te uredbe zadevni nacionalni organ, odgovoren
    za finančni nadzor navedenih institucij na podlagi navedene zakonodaje, če je
    dajanje sistema UI na trg ali v uporabo oziroma njegova uporaba neposredno povezana
    z zagotavljanjem navedenih finančnih storitev.

    7.   Z odstopanjem od odstavka 6 lahko država članica v ustreznih okoliščinah
    in pod pogojem, da je zagotovljeno usklajevanje, za organ za nadzor trga za namene
    te uredbe določi drug zadevni organ.

    Nacionalni organi za nadzor trga, ki nadzorujejo regulirane kreditne institucije,
    ki jih ureja Direktiva 2013/36/EU, in sodelujejo v enotnem mehanizmu nadzora,
    vzpostavljenem z Uredbo (EU) št. 1024/2013, bi morali Evropski centralni banki
    brez odlašanja sporočiti vse informacije, ugotovljene v okviru svojih dejavnosti
    nadzora trga, ki bi lahko bile zanimive za naloge bonitetnega nadzora Evropske
    centralne banke, kot so določene v navedeni uredbi.

    8.   Za visokotvegane sisteme UI iz točke 1 Priloge III k tej uredbi, če se sistemi
    uporabljajo za namene preprečevanja, odkrivanja in preiskovanja kaznivih dejanj,
    upravljanja meja ter pravosodja in demokracije, in za visokotvegane sisteme UI
    iz Priloge III, točke 6, 7 in 8, k tej uredbi države članice kot organe za nadzor
    trga za namene te uredbe imenujejo bodisi pristojne nadzorne organe za varstvo
    podatkov na podlagi Uredbe (EU) 2016/679 ali Direktive (EU) 2016/680 bodisi kateri
    koli drugi organ, ki je imenovan na podlagi enakih pogojev iz členov 41 do 44
    Direktive (EU) 2016/680. Dejavnosti nadzora trga nikakor ne vplivajo na neodvisnost
    pravosodnih organov in tudi drugače ne posegajo v njihove dejavnosti, kadar delujejo
    v okviru svoje sodne pristojnosti.

    9.   Kadar institucije, organi, uradi in agencije Unije spadajo na področje uporabe
    te uredbe, Evropski nadzornik za varstvo podatkov deluje kot njihov organ za nadzor
    trga, razen v zvezi s Sodiščem Evropske unije, kadar to izvaja svojo sodno pristojnost.

    10.   Države članice olajšujejo usklajevanje med organi za nadzor trga, imenovanimi
    na podlagi te uredbe, in drugimi ustreznimi nacionalnimi organi ali telesi, ki
    nadzorujejo uporabo harmonizacijske zakonodaje Unije iz Priloge I ali drugega
    prava Unije, ki bi lahko bilo pomembno za visokotvegane sisteme UI iz Priloge III.

    11.   Organi za nadzor trga in Komisija lahko predlagajo skupne dejavnosti – vključno
    s skupnimi preiskavami, ki jih izvajajo organi za nadzor trga sami ali skupaj
    s Komisijo –, katerih cilj je spodbujanje skladnosti, odkrivanje neskladnosti,
    ozaveščanje ali zagotavljanje smernic v zvezi s to uredbo, kar zadeva posebne
    kategorije visokotveganih sistemov UI, za katere se ugotovi, da predstavljajo
    resno tveganje v dveh ali več državah članicah v skladu s členom 9 Uredbe (EU)
    2019/1020. Urad za UI zagotavlja usklajevalno podporo za skupne preiskave.

    12.   Brez poseganja v pooblastila na podlagi Uredbe (EU) 2019/1020 ter kadar
    je to ustrezno in omejeno na to, kar je potrebno za izpolnjevanje njihovih nalog,
    ponudniki organom za nadzor trga omogočijo polni dostop do dokumentacije ter naborov
    učnih, testnih in validacijskih podatkov, ki se uporabljajo za razvoj visokotveganih
    sistemov UI, vključno z vmesniki za aplikacijsko programiranje (API) ali drugimi
    ustreznimi tehničnimi sredstvi in orodji, ki omogočajo oddaljeni dostop, kadar
    je to primerno in ob upoštevanju varnostnih zaščitnih ukrepov.

    13.   Organom za nadzor trga se dostop do izvorne kode visokotveganega sistema
    UI odobri na podlagi obrazložene zahteve in samo, če sta izpolnjena oba naslednja
    pogoja:

    (a) dostop do izvorne kode je potreben za oceno skladnosti visokotveganega sistema
    UI z zahtevami iz poglavja III, oddelek 2, in

    (b) postopki testiranja ali revizije in preverjanja na podlagi podatkov in dokumentacije,
    ki jih je predložil ponudnik, so bili izčrpani ali so se izkazali za nezadostne.

    14.   Vse informacije ali dokumentacija, ki jih pridobijo organi za nadzor trga,
    se obravnavajo v skladu z obveznostmi glede zaupnosti iz člena 78.'
- clen: 75
  id_elementa: art_75
  naslov: Medsebojna pomoč, nadzor trga in nadzor sistemov UI za splošne namene
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Kadar sistem UI temelji na modelu UI za splošne namene ter model
    in sistem razvije isti ponudnik, ima Urad za UI pooblastila za spremljanje in
    nadzor skladnosti tega sistema UI z obveznostmi iz te uredbe. Urad za UI ima za
    izvajanje svojih nalog spremljanja in nadzora vsa pooblastila organa za nadzor
    trga iz tega oddelka in Uredbe (EU) 2019/1020.

    2.   Kadar imajo ustrezni organi za nadzor trga zadosten razlog, da sisteme UI
    za splošne namene, ki jih lahko uvajalci neposredno uporabljajo za vsaj en namen,
    ki je na podlagi te uredbe razvrščen kot veliko tveganje, štejejo za neskladne
    z zahtevami iz te uredbe, pri izvajanju ocen skladnosti sodelujejo z Uradom za
    UI ter o tem ustrezno obvestijo Odbor in druge organe za nadzor trga.

    3.   Kadar organ za nadzor trga ne more zaključiti preiskave visokotveganega sistema
    UI, ker ne more dostopati do nekaterih informacij, povezanih z modelom UI za splošne
    namene, čeprav si je ustrezno prizadeval, da bi jih pridobil, lahko Uradu za UI
    predloži obrazloženo zahtevo, na podlagi katere se zagotovi dostop do teh informacij.
    V tem primeru Urad za UI organu prosilcu brez odlašanja, v vsakem primeru pa v 30
    dneh, zagotovi vse informacije, za katere meni, da so pomembne za ugotovitev,
    ali je visokotvegani sistem UI neskladen. Organi za nadzor trga zagotavljajo zaupnost
    informacij, ki jih pridobijo v skladu s členom 78 te uredbe. Smiselno se uporablja
    postopek iz poglavja VI Uredbe (EU) 2019/1020.'
- clen: 76
  id_elementa: art_76
  naslov: Nadzor testiranja v realnih razmerah s strani organov za nadzor trga
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Organi za nadzor trga imajo pristojnosti in pooblastila za zagotavljanje,
    da je testiranje v realnih razmerah skladno s to uredbo.

    2.   Kadar se testiranje v realnih razmerah izvaja za sisteme UI, ki se nadzorujejo
    v regulativnem peskovniku za UI na podlagi člena 58, organi za nadzor trga skladnost
    s členom 60 preverijo v okviru svoje nadzorne vloge za regulativni peskovnik za
    UI. Ti organi lahko po potrebi dovolijo, da ponudnik ali potencialni ponudnik
    opravi testiranje v realnih razmerah z odstopanjem od pogojev iz člena 60(4),
    točki (f) in (g).

    3.   Kadar potencialni ponudnik, ponudnik ali katera koli tretja oseba obvesti
    organ za nadzor trga o resnem incidentu ali ima druge razloge za domnevo, da pogoji
    iz členov 60 in 61 niso izpolnjeni, lahko na svojem ozemlju sprejme katero koli
    od naslednjih odločitev:

    (a) začasno ali dokončno ustavi testiranje v realnih razmerah;

    (b) od ponudnika ali potencialnega ponudnika in uvajalca ali potencialnega uvajalca
    zahteva, da spremenijo katerega od vidikov testiranja v realnih razmerah.

    4.   Kadar organ za nadzor trga sprejme odločitev iz odstavka 3 tega člena ali
    izda ugovor v smislu člena 60(4), točka (b), se v odločitvi ali ugovoru navedejo
    razlogi zanj ali zanjo ter kako lahko ponudnik ali potencialni ponudnik izpodbija
    odločitev ali ugovor.

    5.   Kadar je ustrezno, kadar organ za nadzor trga sprejme odločitev iz odstavka
    3, razloge zanjo sporoči organom za nadzor trga iz drugih držav članic, v katerih
    je bil sistem UI testiran v skladu z načrtom za testiranje.'
- clen: 77
  id_elementa: art_77
  naslov: Pooblastila organov, pristojnih za varstvo temeljnih pravic
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Nacionalni javni organi ali telesa, ki nadzorujejo ali uveljavljajo
    spoštovanje obveznosti na podlagi prava Unije o varstvu temeljnih pravic, vključno
    s pravico do nediskriminacije, so v zvezi z uporabo visokotveganih sistemov UI
    iz Priloge III pooblaščeni, da zahtevajo vso dokumentacijo, ustvarjeno ali hranjeno
    na podlagi te uredbe, in da v dostopnem jeziku in obliki dostopajo do nje, kadar
    je dostop do navedene dokumentacije potreben za učinkovito izvrševanje njihovih
    pooblastil v mejah njihove jurisdikcije. Zadevni javni organ ali telo o vsaki
    taki zahtevi obvesti organ za nadzor trga zadevne države članice.

    2.   Vsaka država članica do 2. novembra 2024 določi javne organe ali telesa iz
    odstavka 1 in seznam teh organov ali teles objavi. Države članice o seznamu uradno
    obvestijo Komisijo in druge države članice ter seznam redno posodabljajo.

    3.   Kadar dokumentacija iz odstavka 1 ne zadošča za ugotovitev, ali je prišlo
    do kršitve obveznosti na podlagi prava Unije o varstvu temeljnih pravic, lahko
    javni organ ali telo iz odstavka 1 na podlagi obrazložene zahteve od organa za
    nadzor trga zahteva, da organizira testiranje visokotveganega sistema UI s tehničnimi
    sredstvi. Organ za nadzor trga v razumnem času po prejemu zahteve organizira testiranje
    v tesnem sodelovanju z javnim organom ali telesom, ki je vložilo zahtevo.

    4.   Vse informacije ali dokumentacija, ki jo nacionalni javni organi ali telesa
    iz odstavka 1 tega člena pridobijo na podlagi tega člena, se obravnavajo v skladu
    z obveznostmi glede zaupnosti iz člena 78.'
- clen: 78
  id_elementa: art_78
  naslov: Zaupnost
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Komisija, organi za nadzor trga in priglašeni organi ter vse druge
    fizične ali pravne osebe, ki sodelujejo pri uporabi te uredbe, v skladu s pravom
    Unije ali nacionalnim pravom spoštujejo zaupnost informacij in podatkov, pridobljenih
    pri opravljanju svojih nalog in dejavnosti, tako da varujejo zlasti:

    (a) pravice intelektualne lastnine in zaupne poslovne informacije ali poslovne
    skrivnosti fizične ali pravne osebe, vključno z izvorno kodo, razen v primerih
    iz člena 5 Direktive (EU) 2016/943 Evropskega parlamenta in Sveta(57);

    (b) učinkovito izvajanje te uredbe, zlasti za namene inšpekcijskih pregledov,
    preiskav ali revizij;

    (c) javne interese in interese nacionalne varnosti;

    (d) izvedbo kazenskih ali upravnih postopkov;

    (e) podatke, ki so tajni na podlagi prava Unije ali nacionalnega prava.

    2.   Organi, ki sodelujejo pri uporabi te uredbe na podlagi odstavka 1, zahtevajo
    samo podatke, ki so nujno potrebni za oceno tveganja, ki ga predstavljajo sistemi
    UI, in za izvajanje svojih pooblastil v skladu s to uredbo in Uredbo (EU) 2019/1020.
    V skladu z veljavnim pravom Unije ali nacionalnim pravom uvedejo ustrezne in učinkovite
    ukrepe za kibernetsko varnost, da zaščitijo varnost in zaupnost pridobljenih informacij
    in podatkov, ter zbrane podatke izbrišejo takoj, ko niso več potrebni za namen,
    za katerega so bili pridobljeni.

    3.   Brez poseganja v odstavka 1 in 2 se informacije, ki se zaupno izmenjujejo
    med pristojnimi nacionalnimi organi ali med pristojnimi nacionalnimi organi in
    Komisijo, ne razkrijejo brez predhodnega posvetovanja z izvornim pristojnim nacionalnim
    organom in uvajalcem, kadar visokotvegane sisteme UI iz Priloge III, točke 1,
    6 ali 7, uporabljajo organi za preprečevanje, odkrivanje in preiskovanje kaznivih
    dejanj, organi mejne kontrole, organi, pristojni za priseljevanje, ali azilni
    organi, kadar bi tako razkritje ogrozilo javne in nacionalne varnostne interese.
    Ta izmenjava informacij ne zajema občutljivih operativnih podatkov v zvezi z dejavnostmi
    organov za preprečevanje, odkrivanje in preiskovanje kaznivih dejanj, organov
    mejne kontrole in organov, pristojnih za priseljevanje, ali azilnih organov.

    Kadar so organi za preprečevanje, odkrivanje in preiskovanje kaznivih dejanj,
    organi, pristojni za priseljevanje, ali azilni organi ponudniki visokotveganih
    sistemov UI iz Priloge III, točke 1, 6 ali 7, ostane tehnična dokumentacija iz
    Priloge IV v prostorih teh organov. Ti organi zagotovijo, da lahko organi za nadzor
    trga iz člena 74(8) in (9), kot je ustrezno, na zahtevo nemudoma dostopajo do
    dokumentacije ali pridobijo njeno kopijo. Dostop do te dokumentacije ali njene
    kopije je dovoljen samo osebju organa za nadzor trga, ki ima ustrezno stopnjo
    varnostnega preverjanja.

    4.   Odstavki 1, 2 in 3 ne vplivajo na pravice ali obveznosti Komisije, držav
    članic in njihovih zadevnih organov ter priglašenih organov v zvezi z izmenjavo
    informacij in razširjanjem opozoril, tudi v okviru čezmejnega sodelovanja, niti
    ne vplivajo na obveznosti zadevnih strani, da zagotovijo informacije na podlagi
    kazenskega prava držav članic.

    5.   Komisija in države članice lahko po potrebi in v skladu z ustreznimi določbami
    mednarodnih in trgovinskih sporazumov zaupne informacije izmenjajo z regulativnimi
    organi tretjih držav, s katerimi so sklenile dvostranske ali večstranske dogovore
    o zaupnosti, ki zagotavljajo ustrezno raven zaupnosti.'
- clen: 79
  id_elementa: art_79
  naslov: Nacionalni postopek za obravnavo sistemov UI, ki predstavljajo tveganje
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Sistemi UI, ki predstavljajo tveganje, se štejejo za „proizvod, ki
    predstavlja tveganje“, kot je opredeljen v členu 3, točka 19, Uredbe (EU) 2019/1020,
    če predstavljajo tveganje za zdravje, varnost ali temeljne pravice oseb.

    2.   Kadar ima organ za nadzor trga države članice zadosten razlog za domnevo,
    da sistem UI predstavlja tveganje iz odstavka 1 tega člena, izvede ocenjevanje
    skladnosti zadevnega sistema UI z vsemi zahtevami in obveznostmi iz te uredbe.
    Posebno pozornost nameni sistemom UI, ki predstavljajo tveganje za ranljive skupine.
    Kadar so ugotovljena tveganja za temeljne pravice, organ za nadzor trga obvesti
    tudi ustrezne nacionalne javne organe ali telesa iz člena 77(1) in z njimi polno
    sodeluje. Zadevni operaterji po potrebi sodelujejo z organom za nadzor trga in
    drugimi nacionalnimi javnimi organi ali telesi iz člena 77(1).

    Kadar organ za nadzor trga sam ali, kadar je ustrezno, v sodelovanju z nacionalnim
    javnim organom iz člena 77(1) med navedenim ocenjevanjem ugotovi, da sistem UI
    ni skladen z zahtevami in obveznostmi iz te uredbe, od zadevnega operaterja brez
    nepotrebnega odlašanja zahteva, da sprejme vse ustrezne popravne ukrepe, da zagotovi
    skladnost sistema UI, ga umakne s trga ali odpokliče v roku, ki ga lahko določi
    organ za nadzor trga, v vsakem primeru pa najpozneje v 15 delovnih dneh ali kot
    je določeno v ustrezni harmonizacijski zakonodaji Unije.

    Organ za nadzor trga o tem obvesti zadevni priglašeni organ. Za ukrepe iz drugega
    pododstavka tega odstavka se uporablja člen 18 Uredbe (EU) 2019/1020.

    3.   Kadar organ za nadzor trga meni, da neskladnost ni omejena na njegovo nacionalno
    ozemlje, Komisijo in druge države članice brez nepotrebnega odlašanja obvesti
    o rezultatih ocenjevanja in ukrepih, ki jih je zahteval od operaterja.

    4.   Operater zagotovi sprejetje vseh ustreznih popravnih ukrepov glede vseh zadevnih
    sistemov UI, katerih dostopnost je omogočil na trgu Unije.

    5.   Kadar operater sistema UI ne sprejme ustreznih popravnih ukrepov v roku iz
    odstavka 2, organ za nadzor trga sprejme vse ustrezne začasne ukrepe za prepoved
    ali omejitev dostopnosti sistema UI na svojem nacionalnem trgu ali njegovega dajanja
    v uporabo, za umik proizvoda ali samostojnega sistema UI z navedenega trga ali
    za njegov odpoklic. Zadevni organ brez nepotrebnega odlašanja uradno obvesti Komisijo
    in druge države članice o teh ukrepih.

    6.   Uradno obvestilo iz odstavka 5 vsebuje vse razpoložljive podrobnosti, zlasti
    informacije, potrebne za identifikacijo neskladnega sistema UI, poreklo sistema
    UI in dobavno verigo, naravo domnevne neskladnosti in tveganja, naravo in trajanje
    sprejetih nacionalnih ukrepov ter argumente zadevnega operaterja. Organi za nadzor
    trga zlasti navedejo, ali je neskladnost posledica enega ali več naslednjih elementov:

    (a) neupoštevanja prepovedi praks UI iz člena 5;

    (b) neizpolnjevanja zahtev iz poglavja III, oddelek 2, s strani visokotveganega
    sistema UI;

    (c) pomanjkljivosti harmoniziranih standardov ali skupnih specifikacij iz členov 40
    in 41, na katerih temelji domneva o skladnosti;

    (d) neskladnosti s členom 50.

    7.   Organi za nadzor trga, ki niso organi za nadzor trga države članice, ki je
    začela postopek, brez nepotrebnega odlašanja obvestijo Komisijo in druge države
    članice o vseh sprejetih ukrepih in vseh dodatnih informacijah, ki so jim na voljo
    v zvezi z neskladnostjo zadevnega sistema UI, v primeru nestrinjanja s priglašenim
    nacionalnim ukrepom pa tudi o svojih ugovorih.

    8.   Kadar organ za nadzor trga države članice ali Komisija v treh mesecih po
    prejemu uradnega obvestila iz odstavka 5 ne poda ugovora glede začasnega ukrepa,
    ki ga je sprejel organ za nadzor trga druge države članice, se šteje, da je ukrep
    upravičen. To ne posega v postopkovne pravice zadevnega operaterja v skladu s členom 18
    Uredbe (EU) 2019/1020. Trimesečno obdobje iz tega odstavka se skrajša na 30 dni
    v primeru neupoštevanja prepovedi praks UI iz člena 5 te uredbe.

    9.   Organi za nadzor trga zagotovijo, da so ustrezni omejevalni ukrepi v zvezi
    z zadevnim proizvodom ali sistemom UI, kot je umik proizvoda ali sistema UI s trga,
    sprejeti brez nepotrebnega odlašanja.'
- clen: 80
  id_elementa: art_80
  naslov: Postopek za obravnavo sistemov UI, ki jih je ponudnik v skladu s Prilogo III
    razvrstil kot sisteme UI brez visokega tveganja
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Kadar ima organ za nadzor trga zadosten razlog za domnevo, da je
    sistem UI, ki ga je ponudnik na podlagi člena 6(3) razvrstil kot sistem UI, ki
    ni visokotvegan, dejansko visokotvegani sistem UI, izvede ocenjevanje zadevnega
    sistema UI z vidika njegove razvrstitve kot visokotveganega sistema UI na podlagi
    pogojev iz člena 6(3) in smernic Komisije.

    2.   Kadar organ za nadzor trga med navedenim ocenjevanjem ugotovi, da gre za
    visokotvegani sistem UI, od zadevnega ponudnika brez nepotrebnega odlašanja zahteva,
    da sprejme vse potrebne ukrepe za uskladitev sistema UI z zahtevami in obveznostmi
    iz te uredbe ter da sprejme ustrezne popravne ukrepe v roku, ki ga lahko določi
    organ za nadzor trga.

    3.   Kadar organ za nadzor trga meni, da uporaba zadevnega sistema UI ni omejena
    na njegovo nacionalno ozemlje, Komisijo in druge države članice brez nepotrebnega
    odlašanja obvesti o rezultatih ocenjevanja in ukrepih, ki jih je zahteval od ponudnika.

    4.   Ponudnik zagotovi sprejetje vseh potrebnih ukrepov za uskladitev sistema
    UI z zahtevami in obveznostmi iz te uredbe. Kadar ponudnik zadevnega sistema UI
    v roku iz odstavka 2 tega člena ne uskladi sistema UI z zahtevami in obveznostmi,
    se ponudniku naložijo globe v skladu s členom 99.

    5.   Ponudnik zagotovi sprejetje vseh ustreznih popravnih ukrepov glede vseh zadevnih
    sistemov UI, katerih dostopnost je omogočil na trgu Unije.

    6.   Kadar ponudnik zadevnega sistema UI ne sprejme ustreznih popravnih ukrepov
    v roku iz odstavka 2 tega člena, se uporablja člen 79(5) do (9).

    7.   Kadar organ za nadzor trga med ocenjevanjem na podlagi odstavka 1 tega člena
    ugotovi, da je ponudnik sistem UI napačno razvrstil kot sistem UI, ki ni visokotvegan,
    da bi se izognil uporabi zahtev iz poglavja III, oddelek 2, se ponudniku naložijo
    globe v skladu s členom 99.

    8.   Organi za nadzor trga lahko pri izvajanju svojih pooblastil za spremljanje
    uporabe tega člena in v skladu s členom 11 Uredbe (EU) 2019/1020 izvajajo ustrezne
    preglede, pri čemer upoštevajo zlasti informacije, shranjene v podatkovni zbirki
    EU iz člena 71 te uredbe.'
- clen: 81
  id_elementa: art_81
  naslov: Zaščitni postopek Unije
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Kadar organ za nadzor trga države članice v treh mesecih od prejema
    uradnega obvestila iz člena 79(5) ali v 30 dneh v primeru neupoštevanja prepovedi
    praks UI iz člena 5 poda ugovor proti ukrepu, ki ga je sprejel drug organ za nadzor
    trga, ali kadar Komisija meni, da je ukrep v nasprotju s pravom Unije, se Komisija
    brez nepotrebnega odlašanja posvetuje z organom za nadzor trga zadevne države
    članice in operaterjem ali operaterji ter oceni nacionalni ukrep. Komisija na
    podlagi rezultatov navedenega ocenjevanja v šestih mesecih ali v 60 dneh v primeru
    neupoštevanja prepovedi praks UI iz člena 5 od uradnega obvestila iz člena 79(5)
    odloči, ali je nacionalni ukrep upravičen, in o taki odločitvi uradno obvesti
    organ za nadzor trga zadevne države članice. Komisija o svoji odločitvi tudi obvesti
    vse druge organe za nadzor trga.

    2.   Kadar Komisija meni, da je ukrep, ki ga je sprejela zadevna država članica,
    upravičen, vse države članice zagotovijo, da v zvezi z zadevnim sistemom UI sprejmejo
    ustrezne omejevalne ukrepe, kot je zahteva za umik sistema UI z njihovega trga
    brez nepotrebnega odlašanja, in o tem obvestijo Komisijo. Kadar Komisija meni,
    da nacionalni ukrep ni upravičen, zadevna država članica ukrep prekliče in o tem
    obvesti Komisijo.

    3.   Kadar se nacionalni ukrep šteje za upravičenega, neskladnost sistema UI pa
    je pripisana pomanjkljivosti harmoniziranih standardov ali skupnih specifikacij
    iz členov 40 in 41 te uredbe, Komisija uporabi postopek iz člena 11 Uredbe (EU)
    št. 1025/2012.'
- clen: 82
  id_elementa: art_82
  naslov: Skladni sistemi UI, ki predstavljajo tveganje
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Kadar organ za nadzor trga države članice po opravljenem ocenjevanju
    iz člena 79 in posvetovanju z zadevnim nacionalnim javnim organom iz člena 77(1)
    ugotovi, da visokotvegani sistem UI, ki je skladen s to uredbo, kljub temu predstavlja
    tveganje za zdravje ali varnost oseb, temeljne pravice ali druge vidike zaščite
    javnih interesov, od zadevnega operaterja zahteva, da brez nepotrebnega odlašanja
    v roku, ki ga lahko določi organ za nadzor trga, sprejme vse ustrezne ukrepe,
    s katerimi zagotovi, da zadevni sistem UI, ko je dan na trg ali v uporabo, tega
    tveganja ne predstavlja več.

    2.   Ponudnik ali drugi zadevni operater zagotovi sprejetje popravnih ukrepov
    glede vseh zadevnih sistemov UI, katerih dostopnost na trgu Unije je omogočil,
    v roku, ki ga določi organ za nadzor trga države članice iz odstavka 1.

    3.   Države članice o ugotovitvi na podlagi odstavka 1 nemudoma obvestijo Komisijo
    in druge države članice. Navedene informacije vključujejo vse razpoložljive podrobnosti,
    zlasti podatke, potrebne za identifikacijo zadevnega sistema UI, poreklo in dobavno
    verigo sistema UI, naravo zadevnega tveganja ter naravo in trajanje sprejetih
    nacionalnih ukrepov.

    4.   Komisija se brez nepotrebnega odlašanja posvetuje z zadevnimi državami članicami
    in ustreznimi operaterji ter oceni sprejete nacionalne ukrepe. Na podlagi rezultatov
    navedenega ocenjevanja odloči, ali je ukrep upravičen, in po potrebi predlaga
    druge ustrezne ukrepe.

    5.   Komisija svojo odločitev nemudoma sporoči zadevnim državam članicam in ustreznim
    operaterjem. Obvesti tudi vse druge države članice.'
- clen: 83
  id_elementa: art_83
  naslov: Formalna neskladnost
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Kadar organ za nadzor trga države članice ugotovi eno od naslednjih
    dejstev, od zadevnega ponudnika zahteva, naj zadevno neskladnost odpravi v roku,
    ki ga lahko določi organ za nadzor trga:

    (a) oznaka CE ni nameščena v skladu s členom 48;

    (b) oznaka CE ni bila nameščena;

    (c) EU izjava o skladnosti iz člena 47 ni pripravljena;

    (d) EU izjava o skladnosti iz člena 47 ni pravilno pripravljena;

    (e) registracija v podatkovni zbirki EU iz člena 71 ni bila opravljena;

    (f) kadar je ustrezno, pooblaščeni predstavnik ni bil imenovan;

    (g) tehnična dokumentacija ni na voljo.

    2.   Kadar se neskladnost iz odstavka 1 nadaljuje, organ za nadzor trga zadevne
    države članice nemudoma sprejme vse ustrezne in sorazmerne ukrepe za to, da se
    omogočanje dostopnosti visokotveganega sistema UI na trgu omeji ali prepove oziroma
    da se tak sistem brez odlašanja prekliče ali umakne s trga.'
- clen: 84
  id_elementa: art_84
  naslov: Podporne strukture Unije za testiranje UI
  oddelek:
    id_elementa: cpt_IX.sct_3
    naslov: Izvrševanje
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Komisija za opravljanje nalog na podlagi člena 21(6) Uredbe (EU)
    2019/1020 na področju UI imenuje eno ali več podpornih struktur Unije za testiranje
    UI.

    2.   Brez poseganja v naloge iz odstavka 1 podporne strukture Unije za testiranje
    UI na zahtevo Odbora, Komisije ali organov za nadzor trga zagotavljajo tudi neodvisno
    tehnično ali znanstveno svetovanje.'
- clen: 85
  id_elementa: art_85
  naslov: Pravica do vložitve pritožbe pri organu za nadzor trga
  oddelek:
    id_elementa: cpt_IX.sct_4
    naslov: Pravna sredstva
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: 'Brez poseganja v druga upravna ali pravna sredstva lahko pritožbe pri
    ustreznem organu za nadzor trga vloži vsaka fizična ali pravna oseba, ki utemeljeno
    meni, da je prišlo do kršitve določb te uredbe.

    V skladu z Uredbo (EU) 2019/1020 se pritožbe upoštevajo za namen izvajanja dejavnosti
    nadzora trga in se obravnavajo v skladu z namenskimi postopki, ki jih za to vzpostavijo
    organi za nadzor trga.'
- clen: 86
  id_elementa: art_86
  naslov: Pravica do obrazložitve postopka odločanja za posamične primere
  oddelek:
    id_elementa: cpt_IX.sct_4
    naslov: Pravna sredstva
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Vsaka prizadeta oseba, za katero velja odločitev, ki jo uvajalec
    sprejme na podlagi izhodnih podatkov visokotveganega sistema UI iz Priloge III,
    razen sistemov iz točke 2 Priloge III, in ki ima pravne učinke ali na to osebo
    podobno znatno vpliva na način, ki ima po njenem mnenju negativne učinke na njeno
    zdravje, varnost in temeljne pravice, ima pravico od uvajalca pridobiti jasna
    in smiselna pojasnila o vlogi sistema UI v postopku odločanja in glavnih elementih
    sprejete odločitve.

    2.   Odstavek 1 se ne uporablja za uporabo sistemov UI, za katere izjeme od obveznosti
    iz navedenega odstavka ali omejitve teh obveznosti izhajajo iz prava Unije ali
    nacionalnega prava v skladu s pravom Unije.

    3.   Ta člen se uporablja le, če pravica iz odstavka 1 še ni drugje določena na
    podlagi prava Unije.'
- clen: 87
  id_elementa: art_87
  naslov: Prijava kršitev in zaščita prijaviteljev
  oddelek:
    id_elementa: cpt_IX.sct_4
    naslov: Pravna sredstva
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: Za prijavo kršitev te uredbe in zaščito oseb, ki prijavijo take kršitve,
    se uporablja Direktiva (EU) 2019/1937.
- clen: 88
  id_elementa: art_88
  naslov: Izvrševanje obveznosti ponudnikov modelov UI za splošne namene
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Komisija ima izključne pristojnosti za nadzor in izvrševanje poglavja
    V, pri čemer upošteva procesna jamstva na podlagi člena 94. Izvajanje teh nalog
    zaupa Uradu za UI, brez poseganja v organizacijska pooblastila Komisije ter delitev
    pristojnosti med državami članicami in Unijo na podlagi Pogodb.

    2.   Brez poseganja v člen 75(3) lahko organi za nadzor trga od Komisije zahtevajo,
    da izvaja pooblastila iz tega oddelka, kadar je to potrebno in sorazmerno za pomoč
    pri izpolnjevanju njihovih nalog na podlagi te uredbe.'
- clen: 89
  id_elementa: art_89
  naslov: Ukrepi spremljanja
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Urad za UI lahko za namen opravljanja nalog, ki jih ima na podlagi
    tega oddelka, sprejme ukrepe, potrebne za spremljanje učinkovitega izvajanja te
    uredbe in skladnosti z njo s strani ponudnikov modelov UI za splošne namene, vključno
    z upoštevanjem odobrenih kodeksov prakse.

    2.   Ponudniki nižje v verigi imajo pravico vložiti pritožbo o domnevni kršitvi
    te uredbe. Pritožba mora biti ustrezno obrazložena in vsebuje vsaj:

    (a) kontaktno točko zadevnega ponudnika modela UI za splošne namene;

    (b) opis relevantnih dejstev, zadevnih določb te uredbe in razloga, zakaj ponudnik
    nižje v verigi meni, da je zadevni ponudnik modela UI za splošne namene kršil
    to uredbo;

    (c) vse druge informacije, za katere ponudnik nižje v verigi, ki je poslal zahtevo,
    meni, da so pomembne, po potrebi tudi informacije, ki jih je zbral na lastno pobudo.'
- clen: 90
  id_elementa: art_90
  naslov: Opozorila znanstvenega odbora o sistemskih tveganjih
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Znanstveni odbor lahko Uradu za UI pošlje kvalificirano opozorilo,
    kadar ima razlog za sum, da:

    (a) model UI za splošne namene predstavlja konkretno prepoznavno tveganje na ravni
    Unije ali

    (b) model UI za splošne namene izpolnjuje pogoje iz člena 51.

    2.   Po takem kvalificiranem opozorilu lahko Komisija prek Urada za UI in po obvestitvi
    Odbora izvaja pooblastila iz tega oddelka, da bi ocenila zadevo. Urad za UI obvesti
    Odbor o vseh ukrepih v skladu s členi 91 do 94.

    3.   Kvalificirano opozorilo mora biti ustrezno obrazloženo in vsebuje vsaj:

    (a) kontaktno točko ponudnika zadevnega modela UI za splošne namene s sistemskim
    tveganjem;

    (b) opis relevantnih dejstev in razlogov za obvestilo znanstvenega odbora;

    (c) vse druge informacije, za katere znanstveni odbor meni, da so pomembne, po
    potrebi tudi informacije, ki jih je zbral na lastno pobudo.'
- clen: 91
  id_elementa: art_91
  naslov: Pooblastilo za zahtevanje dokumentacije in informacij
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Komisija lahko od zadevnega ponudnika modela UI za splošne namene
    zahteva, da predloži dokumentacijo, ki jo je pripravil v skladu s členoma 53 in
    55, ali vse dodatne informacije, ki so potrebne za oceno skladnosti ponudnika
    s to uredbo.

    2.   Preden se pošlje zahteva za informacije, lahko Urad za UI začne strukturiran
    dialog s ponudnikom modela UI za splošne namene.

    3.   Komisija lahko na ustrezno utemeljeno zahtevo znanstvenega odbora ponudniku
    modela UI za splošne namene pošlje zahtevo za informacije, kadar je dostop do
    informacij potreben in sorazmeren za izpolnjevanje nalog znanstvenega odbora na
    podlagi člena 68(2).

    4.   V zahtevi za informacije se navedeta pravna podlaga in namen zahteve, navedejo
    se informacije, ki se zahtevajo, določi rok, v katerem je treba informacije predložiti,
    pa tudi globe iz člena 101 za predložitev nepravilnih, nepopolnih ali zavajajočih
    informacij.

    5.   Ponudnik zadevnega modela UI za splošne namene ali njegov zastopnik zagotovi
    zahtevane informacije. V primeru pravnih oseb, podjetij ali družb ali kadar ponudnik
    nima pravne osebnosti, zahtevane informacije v imenu zadevnega ponudnika modela
    UI za splošne namene predložijo osebe, ki so z zakonom ali statutom pooblaščene,
    da jih zastopajo. Pooblaščeni odvetniki lahko predložijo informacije v imenu svojih
    strank. Stranke so kljub temu v celoti odgovorne, če so predložene informacije
    nepopolne, napačne ali zavajajoče.'
- clen: 92
  id_elementa: art_92
  naslov: Pooblastilo za izvajanje ocenjevanja
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Urad za UI lahko po posvetovanju z Odborom izvede ocenjevanje zadevnega
    modela UI za splošne namene, da:

    (a) oceni, ali ponudnik izpolnjuje obveznosti iz te uredbe, kadar informacije,
    zbrane na podlagi člena 91, niso zadostne, ali

    (b) razišče sistemska tveganja modelov UI za splošne namene s sistemskim tveganjem
    na ravni Unije, zlasti na podlagi kvalificiranega obvestila znanstvenega odbora
    v skladu s členom 90(1), točka (a).

    2.   Komisija se lahko odloči, da imenuje neodvisne strokovnjake, tudi iz znanstvenega
    odbora, ustanovljenega na podlagi člena 68, da v njenem imenu izvedejo ocenjevanje.
    Neodvisni strokovnjaki, imenovani za to nalogo, morajo izpolnjevati merila iz
    člena 68(2).

    3.   Za namene odstavka 1 lahko Komisija zahteva dostop do zadevnega modela UI
    za splošne namene prek API ali drugih ustreznih tehničnih sredstev in orodij,
    vključno z izvorno kodo.

    4.   V zahtevi za dostop se navedejo pravna podlaga, namen zahteve in razlogi
    zanjo ter določi rok, v katerem je treba zagotoviti dostop, pa tudi globe iz člena 101,
    če se dostop ne zagotovi.

    5.   Zadevni ponudnik modela UI za splošne namene ali njegov predstavnik zagotovi
    zahtevane informacije. V primeru pravnih oseb pa podjetja ali družbe ali, kadar
    ponudnik nima pravne osebnosti, osebe, ki so z zakonom ali statutom pooblaščene,
    da jih zastopajo, zagotovijo zahtevani dostop v imenu zadevnega ponudnika modela
    UI za splošne namene.

    6.   Komisija sprejme izvedbene akte, v katerih določi podrobnosti in pogoje ocenjevanja,
    vključno s podrobnostmi glede vključevanja neodvisnih strokovnjakov, ter postopek
    za njihov izbor. Ti izvedbeni akti se sprejmejo v skladu s postopkom pregleda
    iz člena 98(2).

    7.   Preden Urad za UI zaprosi za dostop do zadevnega modela UI za splošne namene,
    lahko začne strukturiran dialog s ponudnikom modela UI za splošne namene, da bi
    zbral več informacij o notranjem testiranju modela, notranjih zaščitnih ukrepih
    za preprečevanje sistemskih tveganj ter drugih notranjih postopkih in ukrepih,
    ki jih je ponudnik sprejel za zmanjšanje takih tveganj.'
- clen: 93
  id_elementa: art_93
  naslov: Pooblastilo za zahtevanje ukrepov
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: '1.   Kadar je to potrebno in primerno, lahko Komisija od ponudnikov zahteva,
    da:

    (a) sprejmejo ustrezne ukrepe za izpolnjevanje obveznosti iz členov 53 in 54;

    (b) izvedejo ukrepe za zmanjšanje tveganj, kadar je ocena, izvedena v skladu s členom 92,
    vzbudila resne in utemeljene pomisleke glede sistemskega tveganja na ravni Unije;

    (c) omejijo omogočanje dostopnosti modela na trgu, ga umaknejo s trga ali odpokličejo.

    2.   Preden se zahteva ukrep, lahko Urad za UI začne strukturiran dialog s ponudnikom
    modela UI za splošne namene.

    3.   Če ponudnik modela UI za splošne namene s sistemskim tveganjem med strukturiranim
    dialogom iz odstavka 2 ponudi zaveze za izvajanje ukrepov za zmanjšanje sistemskih
    tveganj na ravni Unije, lahko Komisija s sklepom določi, da so te zaveze zavezujoče,
    in izjavi, da ni nadaljnjih razlogov za ukrepanje.'
- clen: 94
  id_elementa: art_94
  naslov: Postopkovne pravice gospodarskih subjektov v zvezi z modelom UI za splošne
    namene
  oddelek:
    id_elementa: cpt_IX.sct_5
    naslov: Nadzor, preiskovanje, izvrševanje in spremljanje v zvezi s ponudniki modelov
      UI za splošne namene
  poglavje:
    id_elementa: cpt_IX
    naslov: SPREMLJANJE PO DAJANJU NA TRG, IZMENJAVA INFORMACIJ IN NADZOR TRGA
  vsebina: Člen 18 Uredbe (EU) 2019/1020 se smiselno uporablja za ponudnike modela
    UI za splošne namene brez poseganja v bolj specifične postopkovne pravice iz te
    uredbe.
- clen: 95
  id_elementa: art_95
  naslov: Kodeksi ravnanja za prostovoljno uporabo posebnih zahtev
  oddelek: null
  poglavje:
    id_elementa: cpt_X
    naslov: KODEKSI RAVNANJA IN SMERNICE
  vsebina: '1.   Urad za UI in države članice spodbujajo in olajšujejo pripravo kodeksov
    ravnanja, vključno s pripadajočimi mehanizmi upravljanja, namenjenih spodbujanju
    prostovoljne uporabe nekaterih ali vseh zahtev iz poglavja III, oddelek 2, za
    sisteme UI, ki niso visokotvegani sistemi UI, pri čemer upoštevajo razpoložljive
    tehnične rešitve in najboljše prakse v tem sektorju, ki omogočajo uporabo takih
    zahtev.

    2.   Urad za UI in države članice olajšujejo pripravo kodeksov ravnanja v zvezi
    s prostovoljno uporabo posebnih zahtev za vse sisteme UI, tudi s strani uvajalcev,
    na podlagi jasnih ciljev in ključnih kazalnikov uspešnosti za merjenje doseganja
    teh ciljev, vključno z elementi, kot so med drugim:

    (a) veljavni elementi, določeni v etičnih smernicah Unije za zaupanja vredno umetno
    inteligenco;

    (b) ocenjevanje in zmanjšanje vpliva sistemov UI na okoljsko trajnostnost, tudi
    v zvezi z načrtovanjem in tehnikami energetske učinkovitosti za učinkovito snovanje,
    učenje in uporabo UI;

    (c) spodbujanje pismenosti na področju UI, zlasti oseb, ki se ukvarjajo z razvijanjem,
    delovanjem in uporabo UI;

    (d) spodbujanje vključujoče in raznolike zasnove sistemov UI, tudi z ustanovitvijo
    vključujočih in raznolikih skupin razvijalcev ter spodbujanjem vključevanja deležnikov
    v ta proces;

    (e) ocenjevanje in preprečevanje negativnega vpliva sistemov UI na ranljive osebe
    ali skupine ranljivih oseb, tudi kar zadeva dostopnost za invalide, pa tudi na
    enakost spolov.

    3.   Kodekse ravnanja lahko pripravijo posamezni ponudniki ali uvajalci sistemov
    UI ali organizacije, ki jih zastopajo, ali oboji, pri tem pa lahko sodelujejo
    vsi deležniki ter njihove predstavniške organizacije, vključno z organizacijami
    civilne družbe in akademskimi krogi. Kodeksi ravnanja lahko zajemajo enega ali
    več sistemov UI ob upoštevanju podobnosti predvidenega namena zadevnih sistemov.

    4.   Urad za UI in države članice pri spodbujanju in olajševanju priprave kodeksov
    ravnanja upoštevajo posebne interese in potrebe MSP, vključno z zagonskimi podjetji.'
- clen: 96
  id_elementa: art_96
  naslov: Smernice Komisije za izvajanje te uredbe
  oddelek: null
  poglavje:
    id_elementa: cpt_X
    naslov: KODEKSI RAVNANJA IN SMERNICE
  vsebina: '1.   Komisija pripravi smernice za praktično izvajanje te uredbe, zlasti
    glede:

    (a) izpolnjevanja zahtev in obveznosti iz členov 8 do 15 in člena 25;

    (b) prepovedanih praks iz člena 5;

    (c) praktičnega izvajanja določb v zvezi z bistveno spremembo;

    (d) praktičnega izvajanja obveznosti glede preglednosti iz člena 50;

    (e) podrobnih informacij o razmerju te uredbe do harmonizacijske zakonodaje Unije
    iz Priloge I ter drugega ustreznega prava Unije, tudi kar zadeva doslednost pri
    njihovem izvrševanju;

    (f) uporabe opredelitve sistema UI iz člena 3, točka 1.

    Komisija pri izdaji takih smernic posebno pozornost nameni potrebam MSP, vključno
    z zagonskimi podjetji, ter lokalnih javnih organov in sektorjev, na katere bo
    ta uredba najverjetneje vplivala.

    Smernice iz prvega pododstavka tega odstavka ustrezno upoštevajo splošno priznane
    najsodobnejše tehnološke dosežke na področju UI ter ustrezne harmonizirane standarde
    in skupne specifikacije iz členov 40 in 41 oziroma harmonizirane standarde ali
    tehnične specifikacije, ki so določeni na podlagi harmonizacijskega prava Unije.

    2.   Komisija na zahtevo držav članic ali Urada za UI ali na lastno pobudo po
    potrebi posodobi že sprejete smernice.'
- clen: 97
  id_elementa: art_97
  naslov: Izvajanje prenosa pooblastila
  oddelek: null
  poglavje:
    id_elementa: cpt_XI
    naslov: PRENOS POOBLASTIL IN POSTOPEK V ODBORU
  vsebina: '1.   Pooblastilo za sprejemanje delegiranih aktov je preneseno na Komisijo
    pod pogoji, določenimi v tem členu.

    2.   Pooblastilo za sprejemanje delegiranih aktov iz člena 6(6) in (7), člena 7(1)
    in (3), člena 11(3), člena 43(5) in (6), člena 47(5), člena 51(3), člena 52(4)
    ter člena 53(5) in (6) se prenese na Komisijo za obdobje pet let od 1. avgusta
    2024. Komisija pripravi poročilo o prenosu pooblastila najpozneje devet mesecev
    pred koncem petletnega obdobja. Prenos pooblastila se samodejno podaljšuje za
    enako dolga obdobja, razen če Evropski parlament ali Svet nasprotuje temu podaljšanju
    najpozneje tri mesece pred koncem vsakega obdobja.

    3.   Prenos pooblastila iz člena 6(6) in (7), člena 7(1) in (3), člena 11(3),
    člena 43(5) in (6), člena 47(5), člena 51(3), člena 52(4) ter člena 53(5) in (6)
    lahko kadarkoli prekliče Evropski parlament ali Svet. S sklepom o preklicu preneha
    veljati prenos pooblastila iz navedenega sklepa. Sklep začne učinkovati dan po
    njegovi objavi vUradnem listu Evropske unijeali na poznejši dan, ki je določen
    v navedenem sklepu. Sklep ne vpliva na veljavnost že veljavnih delegiranih aktov.

    4.   Komisija se pred sprejetjem delegiranega akta posvetuje s strokovnjaki, ki
    jih imenujejo države članice, v skladu z načeli, določenimi v Medinstitucionalnem
    sporazumu z dne 13. aprila 2016 o boljši pripravi zakonodaje.

    5.   Komisija takoj po sprejetju delegiranega akta o njem sočasno uradno obvesti
    Evropski parlament in Svet.

    6.   Delegirani akt, sprejet na podlagi člena 6(6) ali (7), člena 7(1) ali (3),
    člena 11(3), člena 43(5) ali (6), člena 47(5), člena 51(3), člena 52(4) ali člena 53(5)
    ali (6), začne veljati le, če mu niti Evropski parlament niti Svet ne nasprotuje
    v roku treh mesecev od uradnega obvestila Evropskemu parlamentu in Svetu o tem
    aktu ali če pred iztekom tega roka tako Evropski parlament kot Svet obvestita
    Komisijo, da mu ne bosta nasprotovala. Ta rok se na pobudo Evropskega parlamenta
    ali Sveta podaljša za tri mesece.'
- clen: 98
  id_elementa: art_98
  naslov: Postopek v odboru
  oddelek: null
  poglavje:
    id_elementa: cpt_XI
    naslov: PRENOS POOBLASTIL IN POSTOPEK V ODBORU
  vsebina: '1.   Komisiji pomaga odbor. Ta odbor je odbor v smislu Uredbe (EU) št. 182/2011.

    2.   Pri sklicevanju na ta odstavek se uporablja člen 5 Uredbe (EU) št. 182/2011.'
- clen: 99
  id_elementa: art_99
  naslov: Kazni
  oddelek: null
  poglavje:
    id_elementa: cpt_XII
    naslov: KAZNI
  vsebina: '1.   Države članice v skladu s pogoji iz te uredbe določijo pravila o kaznih
    in drugih izvršilnih ukrepih, ki lahko vključujejo tudi opozorila in nedenarne
    ukrepe, ki se uporabljajo za kršitve te uredbe s strani operaterjev, ter sprejmejo
    vse potrebne ukrepe za zagotovitev njihovega pravilnega in učinkovitega izvajanja,
    pri čemer upoštevajo smernice, ki jih izda Komisija na podlagi člena 96. Te kazni
    morajo biti učinkovite, sorazmerne in odvračilne. Upoštevajo interese MSP, vključno
    z zagonskimi podjetji, in njihovo ekonomsko sposobnost.

    2.   Države članice brez odlašanja in najpozneje do datuma začetka uporabe uradno
    obvestijo Komisijo o pravilih o kaznih in drugih izvršilnih ukrepih iz odstavka
    1 ter o vseh naknadnih spremembah teh pravil.

    3.   Neupoštevanje prepovedi praks UI iz člena 5 se kaznuje z upravnimi globami
    v višini do 35 000 000 EUR ali, če je kršitelj podjetje, do 7 % njegovega skupnega
    svetovnega letnega prometa za preteklo poslovno leto, odvisno od tega, kateri
    znesek je višji.

    4.   Neskladnost s katero koli od naslednjih določb, ki se nanašajo na operaterje
    in priglašene organe, razen tistih iz člena 5, se kaznuje z upravnimi globami
    v višini do 15 000 000 EUR ali, če je kršitelj podjetje, do 3 % njegovega skupnega
    svetovnega letnega prometa za preteklo poslovno leto, odvisno od tega, kateri
    znesek je višji:

    (a) obveznosti ponudnikov na podlagi člena 16;

    (b) obveznosti pooblaščenih zastopnikov na podlagi člena 22;

    (c) obveznosti uvoznikov na podlagi člena 23;

    (d) obveznosti distributerjev na podlagi člena 24;

    (e) obveznosti uvajalcev na podlagi člena 26;

    (f) zahteve in obveznosti priglašenih organov na podlagi člena 31, člena 33(1),
    (3) in (4) ali člena 34;

    (g) obveznosti ponudnikov in uvajalcev glede preglednosti na podlagi člena 50.

    5.   Če se priglašenim organom ali pristojnim nacionalnim organom v odgovor na
    zahtevo predložijo nepravilne, nepopolne ali zavajajoče informacije, se izrečejo
    upravne globe do 7 500 000 EUR ali, če je kršitelj podjetje, do 1 % njegovega
    skupnega svetovnega letnega prometa za preteklo poslovno leto, odvisno od tega,
    kateri znesek je višji.

    6.   V primeru MSP, vključno z zagonskimi podjetji, višina vsake globe iz tega
    člena ne presega višine odstotkov ali zneska iz odstavkov 3, 4 in 5, odvisno od
    tega, kateri znesek je nižji.

    7.   Pri odločanju o naložitvi upravne globe in o znesku upravne globe v vsakem
    posameznem primeru se upoštevajo vse zadevne okoliščine konkretnega primera, po
    potrebi pa tudi naslednje:

    (a) vrsta, resnost in trajanje kršitve ter njene posledice, pri čemer se upoštevajo
    namen sistema UI ter po potrebi število prizadetih oseb in raven škode, ki so
    jo utrpele;

    (b) ali so drugi organi za nadzor trga že naložili upravne globe istemu operaterju
    za isto kršitev;

    (c) ali so drugi organi istemu operaterju že naložili upravne globe za kršitve
    drugega prava Unije ali nacionalnega prava, kadar so take kršitve posledica iste
    dejavnosti ali opustitve dejanja, ki pomeni zadevno kršitev te uredbe;

    (d) velikost, letni promet in tržni delež operaterja, ki je storil kršitev;

    (e) morebitni drugi obteževalni ali olajševalni dejavniki v zvezi z okoliščinami
    primera, kot so pridobljene finančne koristi ali preprečene izgube, ki neposredno
    ali posredno izhajajo iz kršitve;

    (f) stopnja sodelovanja z nacionalnimi pristojnimi organi za odpravo kršitve in
    zmanjšanje morebitnih škodljivih učinkov kršitve;

    (g) stopnja odgovornosti operaterja ob upoštevanju tehničnih in organizacijskih
    ukrepov, ki jih izvaja;

    (h) način, na katerega so nacionalni pristojni organi seznanjeni s kršitvijo,
    zlasti pa, ali in v kakšnem obsegu operater kršitev priglasi;

    (i) ali je kršitev naklepna ali posledica malomarnosti;

    (j) ukrepi, ki jih operater sprejme za zmanjšanje škode, ki so jo utrpele prizadete
    osebe.

    8.   Vsaka država članica določi pravila o tem, v kolikšni meri se lahko javnim
    organom in telesom s sedežem v zadevni državi članici naložijo upravne globe.

    9.   Glede na pravni sistem držav članic se lahko pravila o upravnih globah uporabljajo
    tako, da globe naložijo pristojna nacionalna sodišča ali drugi organi, kot velja
    v teh državah članicah. Uporaba takih pravil v teh državah članicah ima enakovreden
    učinek.

    10.   Za izvajanje pooblastil na podlagi tega člena veljajo ustrezna postopkovna
    jamstva v skladu s pravom Unije in nacionalnim pravom, vključno z učinkovitimi
    pravnimi sredstvi in ustreznim pravnim postopkom.

    11.   Države članice Komisiji vsako leto poročajo o upravnih globah, ki so jih
    v skladu s tem členom naložile v tistem letu, in o vseh povezanih pravnih sporih
    ali sodnih postopkih.'
- clen: 100
  id_elementa: art_100
  naslov: Upravne globe za institucije, organe, urade in agencije Unije
  oddelek: null
  poglavje:
    id_elementa: cpt_XII
    naslov: KAZNI
  vsebina: '1.   Evropski nadzornik za varstvo podatkov lahko naloži upravne globe
    institucijam, organom, uradom in agencijam Unije, ki spadajo na področje uporabe
    te uredbe. Pri odločanju o naložitvi upravne globe in odločanju o znesku upravne
    globe v vsakem posameznem primeru se upoštevajo vse zadevne okoliščine za konkretno
    situacijo, ustrezno pa se upošteva tudi naslednje:

    (a) vrsta, resnost in trajanje kršitve ter njene posledice, pri čemer se upoštevajo
    namen zadevnega sistema UI ter, kadar je ustrezno, število prizadetih oseb in
    raven škode, ki so jo utrpele;

    (b) stopnja odgovornosti institucije, organa, urada ali agencije Unije, ob upoštevanju
    tehničnih in organizacijskih ukrepov, ki jih izvaja;

    (c) ukrepi, ki jih institucija, organ, urad ali agencija Unije sprejme za zmanjšanje
    škode, ki so jo utrpele prizadete osebe;

    (d) obseg sodelovanja z Evropskim nadzornikom za varstvo podatkov za odpravo kršitve
    in zmanjšanje morebitnih škodljivih učinkov kršitve, vključno z upoštevanjem katerega koli
    ukrepa, ki ga je Evropski nadzornik za varstvo podatkov predhodno odredil zoper
    zadevno institucijo, organ, urad ali agencijo Unije v zvezi z isto vsebino;

    (e) vse podobne prejšnje kršitve institucije, organa, urada ali agencije Unije;

    (f) kako je Evropski nadzornik za varstvo podatkov izvedel za kršitev, zlasti
    če in v kakšnem obsegu ga je institucija, organ, urad ali agencija Unije uradno
    obvestila o kršitvi;

    (g) letni proračun institucije, organa, urada ali agencije Unije.

    2.   Za neupoštevanje prepovedi praks UI iz člena 5 se kaznuje z upravnimi globami
    v višini do 1 500 000 EUR.

    3.   Neskladnost sistema UI s katerimi koli zahtevami ali obveznostmi iz te uredbe,
    razen tistih iz člena 5, se kaznuje z upravnimi globami v višini do 750 000 EUR.

    4.   Evropski nadzornik za varstvo podatkov pred sprejetjem odločitev na podlagi
    tega člena instituciji, organu, uradu ali agenciji Unije, zaradi katerih je začel
    postopek, omogoči, da podajo izjavo o zadevi v zvezi z morebitno kršitvijo. Evropski
    nadzornik za varstvo podatkov svoje odločitve sprejme zgolj na podlagi elementov
    in okoliščin, na katere so lahko zadevne strani podale pripombe. Morebitni pritožniki
    so tesno povezani s postopki.

    5.   V postopkih se v celoti spoštujejo pravice zadevnih strani do obrambe. Zagotovljena
    jim je tudi pravica do vpogleda v spis Evropskega nadzornika za varstvo podatkov,
    pri čemer se upošteva zakonit interes posameznikov ali podjetij za varstvo njihovih
    osebnih podatkov ali poslovnih skrivnosti.

    6.   Sredstva, zbrana z naložitvijo glob iz tega člena, pripadajo splošnemu proračunu
    Unije. Globe ne smejo vplivati na učinkovito delovanje oglobljene institucije,
    organa, urada ali agencije Unije.

    7.   Evropski nadzornik za varstvo podatkov Komisijo vsako leto uradno obvesti
    o upravnih globah, ki jih je naložil na podlagi tega člena, in o vseh pravnih
    sporih ali sodnih postopkih, ki jih je začel.'
- clen: 101
  id_elementa: art_101
  naslov: Globe, naložene ponudnikom modelov UI za splošne namene
  oddelek: null
  poglavje:
    id_elementa: cpt_XII
    naslov: KAZNI
  vsebina: '1.   Komisija lahko ponudnikom modelov UI za splošne namene naloži globe,
    ki ne presegajo 3 % njihovega letnega skupnega svetovnega prometa v predhodnem
    poslovnem letu ali 15 000 000 EUR, odvisno od tega, kateri znesek je višji, če
    ugotovi, da je ponudnik naklepno ali iz malomarnosti:

    (a) kršil ustrezne določbe te uredbe;

    (b) ni izpolnil zahteve za dokumentacijo ali informacije na podlagi člena 91 ali
    da je naklepno ali iz malomarnosti predložil nepravilne, nepopolne ali zavajajoče
    informacije;

    (c) ni ravnal v skladu z ukrepom, zahtevanim na podlagi člena 93;

    (d) Komisiji ni omogočil dostopa do modela UI za splošne namene ali modela UI
    za splošne namene s sistemskim tveganjem, da bi izvedla ocenjevanje na podlagi
    člena 92.

    Pri določanju zneska globe ali periodične denarne kazni se upoštevajo narava,
    teža in trajanje kršitve, ustrezno pa se upoštevata tudi načeli sorazmernosti
    in primernosti. Komisija upošteva tudi zaveze, sprejete v skladu s členom 93(3)
    ali sprejete v ustreznih kodeksih prakse v skladu s členom 56.

    2.   Komisija pred sprejetjem odločitve na podlagi odstavka 1 sporoči svoje predhodne
    ugotovitve ponudniku modela UI za splošne namene tveganjem in mu da priložnost,
    da se o njih opredeli.

    3.   Globe, naložene v skladu s tem členom, morajo biti učinkovite, sorazmerne
    in odvračilne.

    4.   Informacije o globah, naloženih na podlagi tega člena, se po potrebi sporočijo
    tudi Odboru.

    5.   Sodišče Evropske unije ima neomejeno pristojnost za pregled odločitev Komisije
    o določitvi globe na podlagi tega člena. Naloženo globo lahko prekliče, zniža
    ali zviša.

    6.   Komisija sprejme izvedbene akte, v katerih določi podrobne ureditve in postopkovna
    jamstva za postopke z vidika morebitnega sprejemanja odločitev na podlagi odstavka
    1 tega člena. Ti izvedbeni akti se sprejmejo v skladu s postopkom pregleda iz
    člena 98(2).'
- clen: 102
  id_elementa: art_102
  naslov: Sprememba Uredbe (ES) št. 300/2008
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 4(3) Uredbe (ES) št. 300/2008 se doda naslednji pododstavek:

    „Pri sprejemanju podrobnih ukrepov v zvezi s tehničnimi specifikacijami za varnostno
    opremo in postopke za njeno odobritev in uporabo v zvezi z umetnointeligenčnimi
    sistemi v smislu Uredbe (EU) 2024/1689 Evropskega parlamenta in Sveta(*1)se upoštevajo
    zahteve iz poglavja III, oddelek 2, navedene uredbe.'
- clen: 103
  id_elementa: art_103
  naslov: Sprememba Uredbe (EU) št. 167/2013
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 17(5) Uredbe (EU) št. 167/2013 se doda naslednji pododstavek:

    „Pri sprejemanju delegiranih aktov na podlagi prvega pododstavka o umetnointeligenčnih
    sistemih, ki so varnostne komponente v smislu Uredbe (EU) 2024/1689 Evropskega
    parlamenta in Sveta(*2), se upoštevajo zahteve iz poglavja III, oddelek 2, navedene
    uredbe.'
- clen: 104
  id_elementa: art_104
  naslov: Sprememba Uredbe (EU) št. 168/2013
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 22(5) Uredbe (EU) št. 168/2013 se doda naslednji pododstavek:

    „Pri sprejemanju delegiranih aktov na podlagi prvega pododstavka o umetnointeligenčnih
    sistemih, ki so varnostne komponente v smislu Uredbe (EU) 2024/1689 Evropskega
    parlamenta in Sveta(*3), se upoštevajo zahteve iz poglavja III, oddelek 2, navedene
    uredbe.'
- clen: 105
  id_elementa: art_105
  naslov: Sprememba Direktive 2014/90/EU
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 8 Direktive 2014/90/EU se doda naslednji odstavek:

    „5.   Za umetnointeligenčne sisteme, ki so varnostne komponente v smislu Uredbe (EU)
    2024/1689 Evropskega parlamenta in Sveta(*4), Komisija pri izvajanju svojih dejavnosti
    na podlagi odstavka 1 ter pri sprejemanju tehničnih specifikacij in standardov
    preskušanja v skladu z odstavkoma 2 in 3 upošteva zahteve iz poglavja III, oddelek 2,
    navedene uredbe.'
- clen: 106
  id_elementa: art_106
  naslov: Sprememba Direktive (EU) 2016/797
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 5 Direktive (EU) 2016/797 se doda naslednji odstavek:

    „12.   Pri sprejemanju delegiranih aktov na podlagi odstavka 1 in izvedbenih aktov
    na podlagi odstavka 11 o umetnointeligenčnih sistemih, ki so varnostne komponente
    v smislu Uredbe (EU) 2024/1689 Evropskega parlamenta in Sveta(*5), se upoštevajo
    zahteve iz poglavja III, oddelek 2, navedene uredbe.'
- clen: 107
  id_elementa: art_107
  naslov: Sprememba Uredbe (EU) 2018/858
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 5 Uredbe (EU) 2018/858 se doda naslednji odstavek:

    „4.   Pri sprejemanju delegiranih aktov na podlagi odstavka 3 o umetnointeligenčnih
    sistemih, ki so varnostne komponente v smislu Uredbe (EU) 2024/1689 Evropskega
    parlamenta in Sveta(*6), se upoštevajo zahteve iz poglavja III, oddelek 2, navedene
    uredbe.'
- clen: 108
  id_elementa: art_108
  naslov: Spremembe Uredbe (EU) 2018/1139
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'Uredba (EU) 2018/1139 se spremeni:

    (1) v členu 17 se doda naslednji odstavek:

    „3.   Brez poseganja v odstavek 2 se pri sprejemanju izvedbenih aktov na podlagi
    odstavka 1 o umetnointeligenčnih sistemih, ki so varnostne komponente v smislu
    Uredbe (EU) 2024/1689 Evropskega parlamenta in Sveta(*7), upoštevajo zahteve iz
    poglavja III, oddelek 2, navedene uredbe.

    (2) v členu 19 se doda naslednji odstavek:

    „4.   Pri sprejemanju delegiranih aktov na podlagi odstavkov 1 in 2 o umetnointeligenčnih
    sistemih, ki so varnostne komponente v smislu Uredbe (EU) 2024/1689, se upoštevajo
    zahteve iz poglavja III, oddelek 2, navedene uredbe.“

    (3) v členu 43 se doda naslednji odstavek:

    „4.   Pri sprejemanju izvedbenih aktov na podlagi odstavka 1 o umetnointeligenčnih
    sistemih, ki so varnostne komponente v smislu Uredbe (EU) 2024/1689, se upoštevajo
    zahteve iz poglavja III, oddelek 2, navedene uredbe.“

    (4) v členu 47 se doda naslednji odstavek:

    „3.   Pri sprejemanju delegiranih aktov na podlagi odstavkov 1 in 2 o umetnointeligenčnih
    sistemih, ki so varnostne komponente v smislu Uredbe (EU) 2024/1689, se upoštevajo
    zahteve iz poglavja III, oddelek 2, navedene uredbe.“

    (5) v členu 57 se doda naslednji pododstavek:

    „Pri sprejemanju teh izvedbenih aktov o umetnointeligenčnih sistemih, ki so varnostne
    komponente v smislu Uredbe (EU) 2024/1689, se upoštevajo zahteve iz poglavja III,
    oddelek 2, navedene uredbe.“

    (6) v členu 58 se doda naslednji odstavek:

    „3.   Pri sprejemanju delegiranih aktov na podlagi odstavkov 1 in 2 o umetnointeligenčnih
    sistemih, ki so varnostne komponente v smislu Uredbe (EU) 2024/1689, se upoštevajo
    zahteve iz poglavja III, oddelek 2, navedene uredbe.“.'
- clen: 109
  id_elementa: art_109
  naslov: Sprememba Uredbe (EU) 2019/2144
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V členu 11 Uredbe (EU) 2019/2144 se doda naslednji odstavek:

    „3.   Pri sprejemanju izvedbenih aktov na podlagi odstavka 2 o umetnointeligenčnih
    sistemih, ki so varnostne komponente v smislu Uredbe (EU) 2024/1689 Evropskega
    parlamenta in Sveta(*8), se upoštevajo zahteve iz poglavja III, oddelek 2, navedene
    uredbe.'
- clen: 110
  id_elementa: art_110
  naslov: Sprememba Direktive (EU) 2020/1828
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'V Prilogi I k Direktivi (EU) 2020/1828 Evropskega parlamenta in Sveta(58)se
    doda naslednja točka:

    „(68) Uredba (EU) 2024/1689 Evropskega parlamenta in Sveta z dne 13. junija 2024
    o določitvi harmoniziranih pravil o umetni inteligenci in spremembi uredb (ES)
    št. 300/2008, (EU) št. 167/2013, (EU) št. 168/2013, (EU) 2018/858, (EU) 2018/1139
    in (EU) 2019/2144 ter direktiv 2014/90/EU, (EU) 2016/797 in (EU) 2020/1828 (Akt
    o umetni inteligenci) (UL L, 2024/1689, 12.7.2024, ELI: http://data.europa.eu/eli/reg/2024/1689/oj).“'
- clen: 111
  id_elementa: art_111
  naslov: Sistemi UI, ki so že dani na trg ali v uporabo, in modeli UI za splošne
    namene, ki so že dani na trg
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: '1.   Brez poseganja v uporabo člena 5, kakor je predvidena v členu 113(3),
    točka (a), se sistemi UI, ki so komponente obsežnih informacijskih sistemov, vzpostavljenih
    s pravnimi akti iz Priloge X, in ki so bili dani na trg ali v uporabo pred 2. avgustom
    2027, uskladijo s to uredbo do 31. decembra 2030.

    Zahteve iz te uredbe se upoštevajo pri ocenjevanju vsakega obsežnega informacijskega
    sistema, vzpostavljenega s pravnimi akti iz Priloge X, ki ga je treba izvesti,
    kot je določeno v teh pravnih aktih in kadar se ti pravni akti nadomestijo ali
    spremenijo.

    2.   Brez poseganja v uporabo člena 5, kakor je predvidena v členu 113(3), točka
    (a), se ta uredba uporablja za operaterje visokotveganih sistemov UI, razen sistemov
    iz odstavka 1 tega člena, ki so bili dani na trg ali v uporabo pred 2. avgustom
    2026, le, če se je pri navedenih sistemih od navedenega datuma bistveno spremenila
    njihova zasnova. V vsakem primeru ponudniki in uvajalci visokotveganih sistemov
    UI, ki naj bi jih uporabljali javni organi, sprejmejo potrebne ukrepe za izpolnitev
    zahtev in obveznosti iz te uredbe do 2. avgusta 2030.

    3.   Ponudniki modelov UI za splošne namene, ki so bili dani na trg pred 2. avgustom
    2025, sprejmejo potrebne ukrepe za izpolnitev obveznosti iz te uredbe do 2. avgusta
    2027.'
- clen: 112
  id_elementa: art_112
  naslov: Ocena in pregled
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: '1.   Komisija enkrat letno po začetku veljavnosti te uredbe in do konca
    trajanja prenosa pooblastila iz člena 97 oceni potrebo po spremembi seznama iz
    Priloge III in seznama prepovedanih praks UI iz člena 5. Komisija ugotovitve te
    ocene predloži Evropskemu parlamentu in Svetu.

    2.   Komisija do 2. avgusta 2028 in nato vsaka štiri leta oceni ter Evropskemu
    parlament in Svetu poroča o naslednjem:

    (a) potrebi po spremembah za razširitev obstoječih razdelkov področij ali dodajanje
    novih razdelkov področij v Prilogi III;

    (b) spremembah seznama sistemov UI, pri katerih so potrebni dodatni ukrepi za
    preglednost, iz člena 50;

    (c) spremembah za povečanje učinkovitosti sistema nadzora in upravljanja.

    3.   Komisija do 2. avgusta 2029 ter nato vsaka štiri leta Evropskemu parlamentu
    in Svetu predloži poročilo o oceni in pregledu te uredbe. Poročilo vključuje oceno
    strukture izvrševanja in morebitno potrebo, da agencija Unije odpravi vse ugotovljene
    pomanjkljivosti. Temu poročilu na podlagi ugotovitev po potrebi priloži predlog
    za spremembo te uredbe. Poročila se objavijo.

    4.   V poročilih iz odstavka 2 se posebna pozornost nameni naslednjemu:

    (a) stanju finančnih, tehničnih in človeških virov pristojnih nacionalnih organov,
    da se zagotovi učinkovito izvajanje nalog, dodeljenih s to uredbo;

    (b) stanju kazni, zlasti upravnih glob iz člena 99(1), ki jih države članice uporabljajo
    za kršitve te uredbe;

    (c) sprejetim harmoniziranim standardom in skupnim specifikacijam, razvitim v podporo
    tej uredbi;

    (d) številu podjetij, ki vstopijo na trg po začetku uporabe te uredbe, in koliko
    od njih je MSP.

    5.   Komisija do 2. avgusta 2028 oceni delovanje Urada za UI, ali je Urad za UI
    dobil zadostna pooblastila in pristojnosti za izpolnjevanje svojih nalog ter ali
    bi bilo ustrezno in potrebno za pravilno izvajanje in izvrševanje te uredbe nadgraditi
    Urad za UI in njegove pristojnosti izvrševanja ter povečati njegove vire. Komisija
    poročilo o svoji oceni predloži Evropskemu parlamentu in Svetu.

    6.   Komisija do 2. avgusta 2028 in nato vsaka štiri leta predloži poročilo o pregledu
    napredka pri razvoju standardizacijskih dokumentov o energetsko učinkovitem razvoju
    modelov UI za splošne namene in oceni potrebo po nadaljnjih ukrepih ali dejavnostih,
    vključno z zavezujočimi ukrepi ali dejavnostmi. Poročilo predloži Evropskemu parlamentu
    in Svetu ter ga objavi.

    7.   Komisija do 2. avgusta 2028 ter nato vsaka tri leta oceni vpliv in učinkovitost
    prostovoljnih kodeksov ravnanja za spodbujanje uporabe zahtev iz poglavja III,
    oddelek 2, za sisteme UI, ki niso visokotvegani sistemi UI, in morebitnih drugih
    dodatnih zahtev za sisteme UI, ki niso visokotvegani sistemi UI, tudi kar zadeva
    okoljsko trajnostnost.

    8.   Za namene odstavkov 1 do 7 Odbor, države članice in pristojni nacionalni
    organi Komisiji na njeno zahtevo in brez nepotrebnega odlašanja zagotovijo informacije.

    9.   Komisija pri izvajanju ocenjevanj in pregledov iz odstavkov 1 do 7 upošteva
    stališča in ugotovitve Odbora, Evropskega parlamenta, Sveta ter drugih ustreznih
    organov ali virov.

    10.   Komisija po potrebi predloži ustrezne predloge za spremembo te uredbe, zlasti
    ob upoštevanju razvoja tehnologije, učinkov sistemov UI na zdravje in varnost
    ter na temeljne pravice in glede na stanje napredka v informacijski družbi.

    11.   Urad za UI se zaveže, da bo za usmerjanje ocenjevanj in pregledov iz odstavkov
    1 do 7 tega člena razvil objektivno in participativno metodologijo za ocenjevanje
    stopenj tveganja na podlagi meril iz ustreznih členov ter za vključitev novih
    sistemov na:

    (a) seznam iz Priloge III, vključno z razširitvijo obstoječih razdelkov področij
    ali dodajanjem novih razdelkov področij v navedeni prilogi;

    (b) seznam prepovedanih praks iz člena 5 in

    (c) seznam sistemov UI, pri katerih so potrebni dodatni ukrepi za preglednost
    na podlagi člena 50.

    12.   Pri vsaki spremembi te uredbe na podlagi odstavka 10 ali zadevnih delegiranih
    ali izvedbenih aktov, ki se nanašajo na sektorsko harmonizacijsko zakonodajo Unije
    iz oddelka B Priloge I se upoštevajo regulativne posebnosti vsakega sektorja in
    obstoječi mehanizmi upravljanja, ugotavljanja skladnosti in izvrševanja ter organi,
    ki so določeni v njih.

    13.   Komisija do 2. avgusta 2031 oceni izvajanje te uredbe, pri čemer upošteva
    prva leta njene uporabe, ter o tem poroča Evropskemu parlamentu, Svetu in Evropskemu
    ekonomsko-socialnemu odboru. Na podlagi ugotovitev se navedenemu poročilu po potrebi
    priloži predlog za spremembo te uredbe v zvezi s strukturo izvrševanja in potrebo,
    da agencija Unije odpravi vse ugotovljene pomanjkljivosti.'
- clen: 113
  id_elementa: art_113
  naslov: Začetek veljavnosti in uporaba
  oddelek: null
  poglavje:
    id_elementa: cpt_XIII
    naslov: KONČNE DOLOČBE
  vsebina: 'Ta uredba začne veljati dvajseti dan po objavi vUradnem listu Evropske
    unije.

    Uporablja se od 2. avgusta 2026.

    Vendar se:

    (a) poglavji I in II začneta uporabljati od 2. februarja 2025;

    (b) poglavje III, oddelek 4, poglavje V, poglavje VII in poglavje XII ter člen 78
    uporabljajo od 2. avgusta 2025, razen člena 101;

    (c) člen 6(1) in ustrezne obveznosti iz te uredbe uporabljajo od 2. avgusta 2027.'
tocke:
- id_elementa: rct_1
  tocka: 1
  vsebina: 'Namen te uredbe je izboljšati delovanje notranjega trga z določitvijo
    enotnega pravnega okvira, predvsem za razvoj, dajanje na trg, dajanje v uporabo
    ter za uporabo umetnointeligenčnih sistemov (v nadaljnjem besedilu: sistemi UI)
    v Uniji, v skladu z vrednotami Unije, da bi spodbujali uvajanje na človeka osredotočene
    in zaupanja vredne umetne inteligence (UI) in hkrati zagotovili visoko raven varovanja
    zdravja, varnosti in temeljnih pravic, kot so določene v Listini Evropske unije
    o temeljnih pravicah (v nadaljnjem besedilu: Listina), vključno z demokracijo,
    pravno državo in varstvom okolja, za zaščito pred škodljivimi učinki sistemov
    UI v Uniji ter da bi podpirali inovacije. S to uredbo se zagotavlja prosti čezmejni
    pretok blaga in storitev, ki temeljijo na umetni inteligenci, s čimer se državam
    članicam preprečuje, da bi uvedle omejitve za razvoj, trženje in uporabo sistemov
    UI, razen če je to izrecno dovoljeno s to uredbo.'
- id_elementa: rct_2
  tocka: 2
  vsebina: To uredbo bi bilo treba uporabljati v skladu z vrednotami Unije, zapisanimi
    v Listini, kar bi olajšalo varstvo fizičnih oseb, podjetij, demokracije, pravne
    države in varstva okolja, hkrati pa spodbujalo inovacije in zaposlovanje ter Uniji
    zagotovilo vodilno vlogo pri uvajanju zaupanja vredne UI.
- id_elementa: rct_3
  tocka: 3
  vsebina: Sisteme UI je mogoče zlahka uporabljati v številnih različnih gospodarskih
    in družbenih sektorjih, tudi čezmejno, in lahko enostavno krožijo po vsej Uniji.
    Nekatere države članice so že preučile možnost sprejetja nacionalnih predpisov,
    s katerimi bi zagotovile, da je UI zaupanja vredna in varna ter da se razvija
    in uporablja v skladu z obveznostmi glede temeljnih pravic. Različna nacionalna
    pravila lahko povzročijo razdrobljenost notranjega trga in zmanjšajo pravno varnost
    za operaterje, ki razvijajo, uvažajo ali uporabljajo sisteme UI. Zato bi bilo
    treba zagotoviti dosledno in visoko raven varstva po vsej Uniji, da bi dosegli
    zaupanja vredno UI in hkrati preprečili razlike, ki ovirajo prosti pretok, inovacije,
    uvajanje in uporabo sistemov UI ter z njimi povezanih proizvodov in storitev na
    notranjem trgu, in sicer z določitvijo enotnih obveznosti za operaterje ter zagotovitvijo
    enotnega varstva prevladujočih razlogov javnega interesa in pravic oseb na notranjem
    trgu na podlagi člena 114 Pogodbe o delovanju Evropske unije (PDEU). Kolikor ta
    uredba vključuje posebna pravila o varstvu posameznikov pri obdelavi osebnih podatkov
    v zvezi z omejitvami uporabe sistemov UI za biometrično identifikacijo na daljavo
    za namene preprečevanja, odkrivanja in preiskovanja kaznivih dejanj, uporabe sistemov
    UI za ocene tveganja fizičnih oseb za namene preprečevanja, odkrivanja in preiskovanja
    kaznivih dejanj ter uporabe sistemov UI za biometrično kategorizacijo za namene
    preprečevanja, odkrivanja in preiskovanja kaznivih dejanj, je primerno, da ta
    uredba, kar zadeva ta posebna pravila, temelji na členu 16 PDEU. Glede na ta posebna
    pravila in sklicevanje na člen 16 PDEU se je primerno posvetovati z Evropskim
    odborom za varstvo podatkov.
- id_elementa: rct_4
  tocka: 4
  vsebina: UI je hitro razvijajoča se skupina tehnologij, ki prispeva k številnim
    gospodarskim, okoljskim in družbenim koristim v celotnem spektru panog in družbenih
    dejavnosti. Uporaba UI lahko z izboljšanjem napovedi, optimizacijo delovanja in
    dodeljevanja virov ter po meri prilagojenimi digitalnimi rešitvami, ki so na voljo
    posameznikom in organizacijam, zagotavlja ključne konkurenčne prednosti za podjetja
    ter podpira družbeno in okoljsko koristne rezultate, na primer na področju zdravstvenega
    varstva, kmetijstva, varnosti hrane, izobraževanja in usposabljanja, medijev,
    športa, kulture, upravljanja infrastrukture, energije, prometa in logistike, javnih
    storitev, varnosti, pravosodja, učinkovite rabe virov in energije, okoljskega
    spremljanja, ohranjanja in obnovitve biotske raznovrstnosti in ekosistemov ter
    blažitve podnebnih sprememb in prilagajanja nanje.
- id_elementa: rct_5
  tocka: 5
  vsebina: Hkrati lahko UI – odvisno od okoliščin v zvezi z njenim posebnim namenom,
    uporabo in ravnjo tehnološkega razvoja – povzroča tveganja ter škodi javnim interesom
    in temeljnim pravicam, ki jih varuje pravo Unije. Ta škoda je lahko premoženjska
    ali nepremoženjska, vključno s fizično, psihično, družbeno ali ekonomsko škodo.
- id_elementa: rct_6
  tocka: 6
  vsebina: Glede na velik vpliv, ki ga lahko ima UI na družbo, in potrebo po vzpostavitvi
    zaupanja je bistveno, da se UI in njen regulativni okvir razvijata v skladu z vrednotami
    Unije iz člena 2 Pogodbe o Evropski uniji (PEU), temeljnimi pravicami in svoboščinami,
    ki so zapisane v Pogodbah, in, na podlagi člena 6 PEU, v Listini. Osnovni pogoj
    za UI bi moral biti, da je to tehnologija, osredotočena na človeka. Morala bi
    biti orodje za ljudi, končni cilj pa bi moral biti povečanje njihove blaginje.
- id_elementa: rct_7
  tocka: 7
  vsebina: Da bi zagotovili dosledno in visoko raven zaščite javnih interesov v zvezi
    z zdravjem, varnostjo in temeljnimi pravicami, bi bilo treba določiti skupna pravila
    za visokotvegane sisteme UI. Ta pravila bi morala biti skladna z Listino, nediskriminatorna
    in v skladu z mednarodnimi trgovinskimi zavezami Unije. Treba bi bilo upoštevati
    tudi Evropsko deklaracijo o digitalnih pravicah in načelih za digitalno desetletje
    ter Etične smernice za zaupanja vredno umetno inteligenco strokovne skupine na
    visoki ravni za umetno inteligenco (AI HLEG).
- id_elementa: rct_8
  tocka: 8
  vsebina: Da bi spodbujali razvoj, uporabo in uvajanje UI na notranjem trgu, je torej
    potreben pravni okvir Unije, v katerem bodo določena harmonizirana pravila o umetni
    inteligenci in bo hkrati zagotovljena visoka raven zaščite javnih interesov, kot
    so zdravje in varnost ter varstvo temeljnih pravic, vključno z demokracijo, pravno
    državo in varstvom okolja, kot je priznano in zaščiteno s pravom Unije. Za dosego
    tega cilja bi bilo treba določiti pravila, s katerimi bo urejeno dajanje nekaterih
    sistemov UI na trg in v uporabo ter njihova uporaba, s čimer bo zagotovljeno nemoteno
    delovanje notranjega trga in bo omogočeno, da se v okviru teh sistemov izkoristi
    načelo prostega pretoka blaga in storitev. Ta pravila bi morala biti jasna in
    robustna glede varstva temeljnih pravic, morala bi podpirati nove inovativne rešitve
    in omogočati delovanje evropskega ekosistema javnih in zasebnih akterjev, ki ustvarjajo
    sisteme UI v skladu z vrednotami Unije, ter uresničevati potencial digitalne preobrazbe
    v vseh regijah Unije. Z določitvijo teh pravil in ukrepov v podporo inovacijam
    s posebnim poudarkom na malih in srednjih podjetjih (MSP), vključno s zagonskimi
    podjetji, ta uredba podpira cilj spodbujanja evropskega na človeka osredotočenega
    pristopa k umetni inteligenci in vodilnega položaja v svetu pri razvoju varne,
    zaupanja vredne in etične UI, kot je navedeno v sklepih Evropskega sveta (5),
    in zagotavlja zaščito etičnih načel v skladu z izrecno zahtevo Evropskega parlamenta (6).
- id_elementa: rct_9
  tocka: 9
  vsebina: 'Harmonizirana pravila, ki se uporabljajo za dajanje visokotveganih sistemov
    UI na trg ali v uporabo ter za njihovo uporabo, bi bilo treba določiti skladno
    z Uredbo (ES) št. 765/2008 Evropskega parlamenta in Sveta (7), Sklepom št. 768/2008/ES
    Evropskega parlamenta in Sveta (8) ter Uredbo (EU) 2019/1020 Evropskega parlamenta
    in Sveta (9) (v nadaljnjem besedilu: novi zakonodajni okvir). Harmonizirana pravila,
    določena v tej uredbi, bi bilo treba uporabljati v vseh sektorjih, hkrati pa v skladu
    z novim zakonodajnim okvirom ne bi smela posegati v veljavno pravo Unije, zlasti
    pravo o varstvu podatkov, varstvu potrošnikov, temeljnih pravicah, zaposlovanju
    in varstvu delavcev ter varnosti proizvodov, ki ga ta uredba dopolnjuje. Posledično
    ostanejo nespremenjeni in se v celoti uporabljajo vse pravice in pravna sredstva,
    ki jih takšno pravo Unije zagotavlja potrošnikom in drugim osebam, na katere bi
    lahko sistemi UI negativno vplivali, tudi v zvezi z nadomestilom morebitne škode
    na podlagi Direktive Sveta 85/374/EGS (10). Poleg tega ta uredba v okviru zaposlovanja
    in zaščite delavcev ne bi smela vplivati na pravo Unije o socialni politiki in
    nacionalno delovno pravo, ki je skladno s pravom Unije, v zvezi z zaposlovanjem
    in delovnimi pogoji, vključno z zdravjem in varnostjo pri delu ter razmerjem med
    delodajalci in delavci. Tudi ne bi smela vplivati na uveljavljanje temeljnih pravic,
    ki so priznane v državah članicah in na ravni Unije, vključno s pravico do stavke
    ali drugih ukrepov, zajetih v specifičnih sistemih odnosov med delodajalci in
    delojemalci v posameznih državah članicah, ter na pravico do pogajanj, sklepanja
    in izvrševanja kolektivnih pogodb ali do kolektivnih ukrepov v skladu z nacionalnim
    pravom. Ta uredba ne bi smela vplivati na določbe za izboljšanje delovnih pogojev
    pri platformnem delu iz direktive Evropskega parlamenta in Sveta o izboljšanju
    delovnih pogojev pri platformnem delu. Namen te uredbe je tudi okrepiti učinkovitost
    takih obstoječih pravic in pravnih sredstev z določitvijo posebnih zahtev in obveznosti,
    tudi glede preglednosti, tehnične dokumentacije in vodenja evidenc sistemov UI.
    Poleg tega bi bilo treba obveznosti, naložene različnim operaterjem, vključenim
    v verigo vrednosti UI na podlagi te uredbe, uporabljati brez poseganja v nacionalno
    pravo, ki je skladno s pravom Unije in katerega učinek je omejitev uporabe nekaterih
    sistemov UI, kadar tako pravo ne spada na področje uporabe te uredbe ali je namenjeno
    uresničevanju legitimnih ciljev v javnem interesu, ki niso cilji iz te uredbe.
    Ta uredba na primer ne bi smela vplivati na nacionalno delovno pravo in pravo
    o varstvu mladoletnikov, tj. oseb, mlajših od 18 let, ob upoštevanju Splošne pripombe
    št. 25 KZNOP (2021) o otrokovih pravicah v zvezi z digitalnim okoljem, če se to
    pravo ne nanaša posebej na sisteme UI in je namenjeno uresničevanju drugih legitimnih
    ciljev v javnem interesu.'
- id_elementa: rct_10
  tocka: 10
  vsebina: Temeljna pravica do varstva osebnih podatkov je zajamčena zlasti z uredbama
    (EU) 2016/679 (11) in (EU) 2018/1725 (12) Evropskega parlamenta in Sveta ter Direktivo
    (EU) 2016/680 Evropskega parlamenta in Sveta (13). Direktiva 2002/58/ES Evropskega
    parlamenta in Sveta (14) poleg tega varuje zasebno življenje in zaupnost komunikacij,
    vključno z zagotavljanjem pogojev za shranjevanje osebnih in neosebnih podatkov
    na terminalski opremi in za dostop do teh podatkov z nje. Navedeni pravni akti
    Unije so podlaga za vzdržno in odgovorno obdelavo podatkov, tudi kadar nabori
    podatkov vključujejo kombinacijo osebnih in neosebnih podatkov. Namen te uredbe
    ni vplivati na uporabo veljavnega prava Unije, ki ureja obdelavo osebnih podatkov,
    med drugim tudi ne na naloge in pooblastila neodvisnih nadzornih organov, pristojnih
    za spremljanje skladnosti s temi instrumenti. Uredba tudi ne vpliva na obveznosti
    ponudnikov in uvajalcev sistemov UI v njihovi vlogi upravljavcev ali obdelovalcev
    podatkov, ki izhaja iz prava Unije ali nacionalnega prava o varstvu osebnih podatkov,
    če zasnova, razvoj ali uporaba sistemov UI vključuje obdelavo osebnih podatkov.
    Prav tako je treba pojasniti, da posamezniki, na katere se nanašajo osebni podatki,
    še naprej uživajo vse pravice in jamstva, ki jim jih podeljuje tovrstno pravo
    Unije, tudi pravice, povezane izključno z avtomatiziranim sprejemanjem posameznih
    odločitev, vključno z oblikovanjem profilov. Harmonizirana pravila za dajanje
    sistemov UI na trg ali v uporabo ter za njihovo uporabo, ki so določena na podlagi
    te uredbe, bi morala olajšati učinkovito izvajanje in omogočiti uveljavljanje
    pravic posameznikov, na katere se nanašajo osebni podatki, in drugih pravnih sredstev,
    zagotovljenih na podlagi prava Unije o varstvu osebnih podatkov in drugih temeljnih
    pravic.
- id_elementa: rct_11
  tocka: 11
  vsebina: Ta uredba ne bi smela posegati v določbe o odgovornosti ponudnikov posredniških
    storitev iz Uredbe (EU) 2022/2065 Evropskega parlamenta in Sveta (15).
- id_elementa: rct_12
  tocka: 12
  vsebina: Pojem „sistem UI“ v tej uredbi bi moral biti jasno opredeljen in tesno
    usklajen z delom mednarodnih organizacij, ki se ukvarjajo z UI, da bi zagotovili
    pravno varnost, olajšali mednarodno zbliževanje in široko sprejemanje ter hkrati
    zagotovili prožnost, ki bo omogočala prilagajanje hitremu tehnološkemu razvoju
    na tem področju. Poleg tega bi morala opredelitev temeljiti na ključnih značilnostih
    sistemov UI, po katerih se razlikuje od enostavnejših tradicionalnih sistemov
    programske opreme ali programskih pristopov, in ne bi smela vključevati sistemov,
    ki temeljijo na pravilih, ki jih za samodejno izvajanje operacij opredelijo izključno
    fizične osebe. Ključna značilnost sistemov UI je njihova sposobnost sklepanja.
    Ta sposobnost sklepanja se nanaša na proces pridobivanja izhodnih podatkov, kot
    so napovedi, vsebina, priporočila ali odločitve, ki lahko vplivajo na fizično
    in virtualno okolje, ter na sposobnost sistemov UI, da izpeljejo modele ali algoritme
    ali oboje iz vhodnih vrednosti ali podatkov. Tehnike, ki omogočajo sklepanje pri
    vzpostavljanju sistema UI, vključujejo pristope strojnega učenja, ki se tega,
    kako doseči določene cilje, učijo iz podatkov, ter pristope, ki temeljijo na logiki
    in znanju ter izhajajo iz kodiranega znanja ali simbolične predstavitve naloge,
    ki jo je treba rešiti. Zmogljivost sistema UI za sklepanje presega osnovno obdelavo
    podatkov z omogočanjem učenja, prihajanja do zaključkov ali modeliranja. Izraz
    „temelječ na napravah“ se nanaša na dejstvo, da sisteme UI poganjajo stroji. Sklicevanje
    na eksplicitne ali implicitne cilje poudarja, da lahko sistemi UI delujejo v skladu
    z eksplicitnimi ali implicitnimi cilji. Cilji sistema UI se lahko v posebnih okoliščinah
    razlikujejo od predvidenega namena sistema UI. Za namene te uredbe bi bilo treba
    okolja razumeti kot kontekste, v katerih delujejo sistemi UI, medtem ko izhodni
    podatki, ki jih ustvari sistem UI, odražajo različne funkcije, ki jih opravljajo
    sistemi UI, in vključujejo napovedi, vsebine, priporočila ali odločitve. Sistemi
    UI so zasnovani tako, da delujejo z različnimi stopnjami avtonomije, kar pomeni,
    da so do neke mere neodvisni od človeškega sodelovanja in zmožni delovati brez
    človeškega posredovanja. Prilagodljivost, ki bi jo sistem UI lahko pokazal po
    uvedbi, se nanaša na sposobnosti samoučenja, ki omogočajo, da se sistem med uporabo
    spremeni. Sistemi UI se lahko uporabljajo samostojno ali kot komponenta določenega
    proizvoda, ne glede na to, ali je sistem fizično integriran v proizvod (vgrajen)
    ali služi funkcionalnosti proizvoda, ne da bi bil vanj integriran (nevgrajen).
- id_elementa: rct_13
  tocka: 13
  vsebina: Pojem „uvajalec“ iz te uredbe bi bilo treba razlagati kot vsako fizično
    ali pravno osebo, vključno z javnim organom, agencijo ali drugim telesom, ki uporablja
    sistem UI pod svojo pristojnostjo, razen kadar se sistem UI uporablja v okviru
    osebne nepoklicne dejavnosti. Glede na vrsto sistema UI lahko uporaba sistema
    vpliva na osebe, ki niso uvajalec.
- id_elementa: rct_14
  tocka: 14
  vsebina: Pojem „biometrični podatki“, ki se uporablja v tej uredbi, bi bilo treba
    razlagati glede na pojem biometričnih podatkov, kot je opredeljen v členu 4, točka
    14, Uredbe (EU) 2016/679, členu 3, točka 18, Uredbe (EU) 2018/1725 in členu 3,
    točka 13, Direktive (EU) 2016/680. Biometrični podatki lahko omogočijo avtentikacijo,
    identifikacijo ali kategorizacijo fizičnih oseb in prepoznavanje njihovih čustev.
- id_elementa: rct_15
  tocka: 15
  vsebina: Pojem „biometrična identifikacija“ iz te uredbe bi bilo treba opredeliti
    kot avtomatizirano prepoznavanje fizičnih, fizioloških in vedenjskih človeških
    značilnosti, kot so obraz, gibanje oči, izrazi obraza, oblika telesa, glas, govor,
    hoja, drža, srčni utrip, krvni tlak, vonj in značilnosti tipkanja, za namene preverjanja
    identitete posameznika s primerjavo biometričnih podatkov tega posameznika s shranjenimi
    biometričnimi podatki posameznikov v referenčni podatkovni zbirki ne glede na
    to, ali je posameznik v to privolil ali ne. To izključuje sisteme UI za biometrično
    preverjanje, tudi avtentikacijo, katerih edini namen je potrditi, da je določena
    fizična oseba res ta, za katero se predstavlja, in potrditi identiteto fizične
    osebe izključno z namenom dostopa do storitve, odklepanja naprave ali varnostnega
    dostopa do prostorov.
- id_elementa: rct_16
  tocka: 16
  vsebina: Pojem „biometrična kategorizacija“ iz te uredbe bi bilo treba opredeliti
    kot razvrstitev fizičnih oseb v posebne kategorije na podlagi njihovih biometričnih
    podatkov. Takšne posebne kategorije se lahko nanašajo na vidike, kot so spol,
    starost, barva las, barva oči, tetovaže, vedenjske ali osebnostne lastnosti, jezik,
    vera, pripadnost narodnostni manjšini, spolna ali politična usmerjenost. To ne
    vključuje sistemov za biometrično kategorizacijo, ki so izključno pomožni element,
    neločljivo povezan z drugo komercialno storitvijo, kar pomeni, da tega elementa
    iz objektivnih tehničnih razlogov ni mogoče uporabiti brez glavne storitve, njegova
    vključitev ali funkcionalnost pa ni sredstvo za izogibanje uporabi pravil iz te
    uredbe. Na primer, filtri za kategorizacijo obraznih ali telesnih značilnosti,
    ki se uporabljajo na spletnih tržnicah, bi lahko bili takšen pomožni element,
    saj se lahko uporabljajo le v zvezi z glavno storitvijo, ki je prodaja izdelka
    na način, da se potrošniku omogoči, da si ogleda prikaz izdelka sam, in se mu
    pomaga pri sprejemanju odločitve o nakupu. Filtre, ki se uporabljajo na spletnih
    storitvah družbenih omrežij in s katerimi se kategorizirajo obrazne funkcije ali
    funkcije telesa, da lahko uporabniki dodajajo ali spreminjajo slike ali videoposnetke,
    bi prav tako lahko šteli za pomožno funkcijo, saj takega filtra ni mogoče uporabljati
    brez glavne storitve, tj. storitev družbenih omrežij, ki vključuje izmenjavo vsebin
    na spletu.
- id_elementa: rct_17
  tocka: 17
  vsebina: Pojem „sistem za biometrično identifikacijo na daljavo“ iz te uredbe bi
    bilo treba opredeliti funkcionalno kot sistem UI, namenjen identifikaciji fizičnih
    oseb brez njihovega dejavnega sodelovanja, običajno na daljavo, s primerjavo biometričnih
    podatkov osebe z biometričnimi podatki iz referenčne podatkovne zbirke, ne glede
    na uporabljeno tehnologijo, procese ali vrste biometričnih podatkov. Takšni sistemi
    za biometrično identifikacijo na daljavo se običajno uporabljajo za hkratno zaznavanje
    več oseb ali njihovega vedenja, da se bistveno olajša identifikacija fizičnih
    oseb brez njihovega dejavnega sodelovanja. To izključuje sisteme UI za biometrično
    preverjanje, tudi avtentikacijo, katerih edini namen je potrditi, da je določena
    fizična oseba res ta, za katero se predstavlja, in potrditi identiteto fizične
    osebe izključno z namenom dostopa do storitve, odklepanja naprave ali varnostnega
    dostopa do prostorov. Ta izključitev je utemeljena z dejstvom, da bodo imeli taki
    sistemi verjetno manjši vpliv na temeljne pravice fizičnih oseb v primerjavi s sistemi
    za biometrično identifikacijo na daljavo, ki se lahko uporabljajo za obdelavo
    biometričnih podatkov velikega števila oseb brez njihovega dejavnega sodelovanja.
    Pri sistemih „v realnem času“ se zajemanje biometričnih podatkov, primerjava in
    identifikacija izvedejo takoj ali skoraj takoj, v vsakem primeru pa brez večje
    zamude. V zvezi s tem ne bi smelo biti prostora za izogibanje pravilom te uredbe
    o uporabi zadevnih sistemov UI „v realnem času“, saj je predvidena možnost manjših
    zamud. Sistemi „v realnem času“ vključujejo uporabo gradiva „v živo“ ali „skoraj
    v živo“, kot je videoposnetek, ki ga ustvari kamera ali druga naprava s podobno
    funkcionalnostjo. Pri „naknadnih“ sistemih so bili biometrični podatki že zajeti,
    primerjava in identifikacija pa se izvedeta šele po daljšem času. To vključuje
    gradivo, kot so slike ali videoposnetki, ki jih ustvarjajo kamere CCTV ali zasebne
    naprave, ki je bilo ustvarjeno pred uporabo sistema v zvezi z zadevnimi fizičnimi
    osebami.
- id_elementa: rct_18
  tocka: 18
  vsebina: Pojem „sistem za prepoznavanje čustev“ iz te uredbe bi bilo treba opredeliti
    kot sistem UI za prepoznavanje čustev ali namer ali za sklepanje o čustvih ali
    namerah fizičnih oseb na podlagi njihovih biometričnih podatkov. Pojem se nanaša
    na čustva ali namere, kot so sreča, žalost, jeza, presenečenje, ogorčenje, zadrega,
    navdušenje, osramočenost, zaničevanje, zadovoljstvo in zabavanje. Ne vključuje
    fizičnih stanj, kot sta bolečina ali utrujenost, na primer vključno s sistemi,
    ki se uporabljajo za odkrivanje stanja utrujenosti poklicnih pilotov ali voznikov
    za namene preprečevanja nesreč. To tudi ne vključuje zgolj odkrivanja lahko vidnih
    izrazov, gest ali gibov, razen če se uporabljajo za prepoznavanje čustev ali sklepanje
    o njih. Ti izrazi so lahko osnovni obrazni izrazi, kot je namrščenost ali nasmeh,
    ali geste, kot je premikanje dlani, rok ali glave, ali značilnosti glasu osebe,
    kot je povzdignjen glas ali šepetanje.
- id_elementa: rct_19
  tocka: 19
  vsebina: Za namene te uredbe bi bilo treba pojem javno dostopnega prostora razumeti
    kot vsak fizični prostor, ki je dostopen nedoločenemu številu fizičnih oseb, ne
    glede na to, ali je ta prostor v zasebni ali javni lasti, in ne glede na dejavnost,
    za katero se ta prostor uporablja, denimo za komercialno, na primer trgovine,
    restavracije, kavarne; storitveno, na primer banke, poklicne dejavnosti, gostinske
    ali nastanitvene dejavnosti; športno, na primer bazeni, telovadnice, stadioni;
    prevozno, na primer avtobusne postaje, postaje podzemne železnice in železniške
    postaje, letališča, prevozna sredstva; razvedrilno, na primer kinematografi, gledališča,
    muzeji, koncertne in konferenčne dvorane; prostočasno ali drugo dejavnost, na
    primer javne ceste in trgi, parki, gozdovi, igrišča. Prostor bi bilo treba tudi
    razvrstiti kot javno dostopen, če za dostop ne glede na morebitne omejitve zmogljivosti
    ali varnostne omejitve veljajo nekateri vnaprej določeni pogoji, ki jih lahko
    izpolni nedoločeno število oseb, kot je nakup vstopnice ali vozovnice, predhodna
    registracija ali določena starost. Nasprotno pa se prostor ne bi smel šteti za
    javno dostopnega, če je dostop omejen na določene in opredeljene fizične osebe
    bodisi na podlagi prava Unije bodisi na podlagi nacionalnega prava, ki se neposredno
    nanaša na javno varnost ali varovanje, ali če se oseba, ki ima za ta prostor ustrezna
    pooblastila, glede tega jasno opredeli. Dejanska možnost samega dostopa, kot so
    odklenjena vrata, odprta vrata v ograji, ne pomeni, da je prostor javno dostopen,
    če obstajajo znaki ali okoliščine, ki kažejo na nasprotno, kot so znaki, ki prepovedujejo
    ali omejujejo dostop. Prostori podjetij in tovarn ter pisarne in delovni prostori,
    do katerih naj bi dostopali samo ustrezni zaposleni in ponudniki storitev, so
    prostori, ki niso javno dostopni. Javno dostopni prostori ne bi smeli vključevati
    zaporov ali območij mejne kontrole. Nekateri drugi prostori lahko zajemajo tako
    javno dostopne kot javno nedostopne prostore, kot je hodnik ali veža zasebne stanovanjske
    zgradbe, prek katere se dostopa do zdravniške pisarne, ali letališče. Spletni
    prostori niso zajeti, saj niso fizični prostori. Ali je določen prostor dostopen
    javnosti ali ne, pa je treba ugotoviti za vsak primer posebej, ob upoštevanju
    posebnosti posamezne dane situacije.
- id_elementa: rct_20
  tocka: 20
  vsebina: 'Da bi dosegli največje koristi sistemov UI in hkrati zaščitili temeljne
    pravice, zdravje in varnost ter omogočili demokratični nadzor, bi morala pismenost
    na področju UI ponudnikom, uvajalcem in osebam, na katere vpliva sistem UI, omogočiti
    razumevanje potrebnih pojmov za sprejemanje informiranih odločitev v zvezi s sistemi
    UI. Ti pojmi se lahko razlikujejo glede na zadevni kontekst in lahko vključujejo
    razumevanje pravilne uporabe tehničnih elementov v razvojni fazi sistema UI, ukrepe,
    ki jih je treba uporabiti med njegovo uporabo, ustrezne načine za razlago izhodnih
    podatkov sistema UI in, v primeru oseb, na katere vpliva sistem UI, znanje, potrebno
    za razumevanje, kako bodo odločitve, sprejete s pomočjo UI vplivale nanje. V okviru
    uporabe te uredbe bi morala pismenost na področju UI vsem zadevnim akterjem v verigi
    vrednosti UI zagotoviti vpoglede, potrebne za zagotovitev ustrezne skladnosti
    s to uredbo in njenega pravilnega izvrševanja. Poleg tega bi lahko široko izvajanje
    ukrepov za pismenost na področju UI in uvedba ustreznih nadaljnjih ukrepov prispevala
    k izboljšanju delovnih pogojev ter nazadnje podprla konsolidacijo in inovacijsko
    pot zaupanja vredne UI v Uniji. Evropski odbor za umetno inteligenco (v nadaljnjem
    besedilu: Odbor) bi moral podpirati Komisijo pri spodbujanju orodij za pismenost
    na področju UI, ozaveščenosti javnosti in razumevanja koristi, tveganj, zaščitnih
    ukrepov, pravic in obveznosti v zvezi z uporabo sistemov UI. Komisija in države
    članice bi morale v sodelovanju z ustreznimi deležniki olajšati pripravo prostovoljnih
    kodeksov ravnanja za izboljšanje pismenosti na področju UI med osebami, ki se
    ukvarjajo z razvojem, delovanjem in uporabo UI.'
- id_elementa: rct_21
  tocka: 21
  vsebina: Za zagotovitev enakih konkurenčnih pogojev ter učinkovitega varstva pravic
    in svoboščin posameznikov po vsej Uniji bi se morala pravila iz te uredbe nediskriminatorno
    uporabljati za ponudnike sistemov UI, ne glede na to, ali imajo sedež v Uniji
    ali v tretji državi, in za uvajalce sistemov UI s sedežem v Uniji.
- id_elementa: rct_22
  tocka: 22
  vsebina: Zaradi svoje digitalne narave bi morali nekateri sistemi UI spadati na
    področje uporabe te uredbe, tudi če niso dani na trg ali v uporabo oziroma se
    ne uporabljajo v Uniji. To velja na primer za operaterja s sedežem v Uniji, ki
    določene storitve naroča pri operaterju s sedežem v tretji državi v zvezi z dejavnostjo,
    ki jo bo izvajal sistem UI, ki bi bil opredeljen kot visokotvegani sistem. V teh
    okoliščinah bi lahko sistem UI, ki ga operater uporablja v tretji državi, obdeloval
    podatke, ki se zakonito zbirajo v Uniji in prenašajo iz nje, ter naročniku v Uniji
    zagotovil izhodne podatke navedenega sistema UI, ki izhajajo iz te obdelave, ne
    da bi bil ta sistem UI dan na trg ali v uporabo oziroma bi se uporabljal v Uniji.
    Da bi preprečili izogibanje določbam te uredbe in zagotovili učinkovito varstvo
    fizičnih oseb v Uniji, bi se morala ta uredba uporabljati tudi za ponudnike in
    uvajalce sistemov UI s sedežem v tretji državi, če so izhodni podatki, ki jih
    ti sistemi ustvarijo, namenjeni uporabi v Uniji. Kljub temu pa se zaradi upoštevanja
    obstoječih ureditev in posebnih potreb po prihodnjem sodelovanju s tujimi partnerji,
    s katerimi se izmenjujejo informacije in dokazi, ta uredba ne bi smela uporabljati
    za javne organe tretje države in mednarodne organizacije, kadar delujejo v okviru
    sodelovanja ali mednarodnih sporazumov, sklenjenih na ravni Unije ali nacionalni
    ravni za sodelovanje na področju preprečevanja, odkrivanja in preiskovanja kaznivih
    dejanj ter pravosodnega sodelovanja z Unijo ali državami članicami, pod pogojem,
    da zadevna tretja država ali mednarodne organizacije zagotovijo ustrezne zaščitne
    ukrepe v zvezi z varstvom temeljnih pravic in svoboščin posameznikov. To lahko
    po potrebi zajema dejavnosti subjektov, ki so jim tretje države zaupale izvajanje
    posebnih nalog v podporo takemu sodelovanju na področju preprečevanja, odkrivanja
    in preiskovanja kaznivih dejanj ter pri pravosodnem sodelovanju. Takšni okviri
    za sodelovanje ali sporazumi so bili vzpostavljeni dvostransko med državami članicami
    in tretjimi državami ali med Evropsko unijo, Europolom in drugimi agencijami Unije
    ter tretjimi državami in mednarodnimi organizacijami. Organi, pristojni za nadzor
    organov za preprečevanje, odkrivanje in preiskovanje kaznivih dejanj ter pravosodnih
    organov v skladu s to uredbo, bi morali oceniti, ali navedeni okviri za sodelovanje
    ali mednarodni sporazumi vključujejo ustrezne zaščitne ukrepe v zvezi z varstvom
    temeljnih pravic in svoboščin posameznikov. Nacionalni organi prejemniki ter institucije,
    organi, uradi in agencije Unije, ki uporabljajo take izhodne podatke v Uniji,
    so še naprej odgovorni za zagotavljanje, da je njihova uporaba skladna s pravom
    Unije. Ko se ti mednarodni sporazumi revidirajo ali se v prihodnosti sklenejo
    novi, bi si morale pogodbenice kar najbolj prizadevati za njihovo uskladitev z zahtevami
    iz te uredbe.
- id_elementa: rct_23
  tocka: 23
  vsebina: To uredbo bilo treba uporabljati tudi za institucije, organe, urade in
    agencije Unije, kadar delujejo kot ponudniki ali uvajalci sistema UI.
- id_elementa: rct_24
  tocka: 24
  vsebina: Če in kolikor so sistemi UI s spremembami ali brez njih dani na trg ali
    v uporabo oziroma se uporabljajo za vojaške ali obrambne namene ali namene nacionalne
    varnostni, bi morali biti izključeni iz področja uporabe te uredbe ne glede na
    to, katera vrsta subjekta izvaja te dejavnosti, tj. ali gre za javni ali zasebni
    subjekt. Kar zadeva vojaške in obrambne namene, je taka izključitev utemeljena
    tako s členom 4(2) PEU kot tudi s posebnostmi obrambne politike držav članic in
    skupne obrambne politike Unije iz naslova V, poglavje 2, PEU, za katere velja
    mednarodno javno pravo, ki je zato ustreznejši pravni okvir za ureditev sistemov
    UI v kontekstu uporabe smrtonosne sile in drugih sistemov UI v kontekstu vojaških
    in obrambnih dejavnosti. Kar zadeva namene nacionalne varnosti, izključitev upravičuje
    tako dejstvo, da nacionalna varnost ostaja v izključni pristojnosti držav članic
    v skladu s členom 4(2) PEU, kot tudi posebna narava in operativne potrebe dejavnosti
    nacionalne varnosti ter posebna nacionalna pravila, ki se za te dejavnosti uporabljajo.
    Če pa se sistem UI, ki je bil razvit, dan na trg ali v uporabo oziroma se uporablja
    v vojaške ali obrambne namene ali namene nacionalne varnosti, začasno ali stalno
    uporablja za druge namene (na primer civilne ali humanitarne namene, namene preprečevanja,
    odkrivanja in preiskovanja kaznivih dejanj ali namene javne varnosti), bi tak
    sistem spadal na področje uporabe te uredbe. V tem primeru bi moral subjekt, ki
    sistem UI uporablja za namene, ki niso vojaški ali obrambni nameni ali nameni
    nacionalne varnosti, zagotoviti skladnost sistema UI s to uredbo, razen če je
    sistem že skladen s to uredbo. Sistemi UI, ki so dani na trg ali v uporabo za
    izključene namene, tj. vojaške, obrambne namene ali namene nacionalne varnosti,
    in enega ali več neizključenih namenov, kot so civilni nameni ali nameni preprečevanja,
    odkrivanja in preiskovanja kaznivih dejanj, spadajo na področje uporabe te uredbe,
    njihovi ponudniki pa bi morali zagotoviti skladnost s to uredbo. V teh primerih
    dejstvo, da sistem UI lahko spada na področje uporabe te uredbe, ne bi smelo vplivati
    na možnost subjektov, ki izvajajo nacionalne varnostne, obrambne in vojaške dejavnosti
    (ne glede na vrsto teh subjektov), da uporabljajo sisteme UI za namene nacionalne
    varnosti, vojaške in obrambne namene, katerih uporaba je izključena iz področja
    uporabe te uredbe. Sistem UI, dan na trg za civilne namene ali namene preprečevanja,
    odkrivanja in preiskovanja kaznivih dejanj, ki se uporablja s spremembami ali
    brez njih za vojaške in obrambne namene ali namene nacionalne varnosti, ne bi
    smel spadati na področje uporabe te uredbe, ne glede na vrsto subjekta, ki izvaja
    te dejavnosti.
- id_elementa: rct_25
  tocka: 25
  vsebina: S to uredbo bi bilo treba podpirati inovacije in spoštovati svobodo znanosti
    ter z njo ne bi smeli ogrožati raziskovalnih in razvojnih dejavnosti. Zato je
    treba iz njenega področja uporabe izključiti sisteme in modele UI, ki so bili
    posebej razviti in dani v uporabo izključno za znanstvene raziskave in razvoj.
    Poleg tega je treba zagotoviti, da ta uredba ne vpliva kako drugače na znanstvene
    raziskave in razvoj sistemov ali modelov UI, preden se dajo na trg ali v uporabo.
    Tudi kar zadeva v proizvode usmerjene raziskave, testiranje in razvoj sistemov
    ali modelov UI, se določbe te uredbe ne bi smele uporabljati pred dajanjem teh
    sistemov in modelov v uporabo ali na trg. Ta izključitev pa ne posega v obveznost
    skladnosti s to uredbo, če je sistem UI, ki spada na področje uporabe te uredbe,
    dan na trg ali v uporabo kot rezultat take raziskovalne in razvojne dejavnosti,
    ter v uporabo določb o regulativnih peskovnikih za UI in testiranju v realnih
    razmerah. Poleg tega bi morale brez poseganja v izključitev sistemov UI, ki so
    posebej razviti in dani v uporabo izključno za namene znanstvenih raziskav in
    razvoja, za vse druge sisteme UI, ki se lahko uporabljajo za izvajanje kakršnih
    koli raziskovalnih in razvojnih dejavnosti, še naprej veljati določbe te uredbe.
    V vsakem primeru bi bilo treba vsakršno raziskovalno in razvojno dejavnost izvajati
    v skladu s priznanimi etičnimi in strokovnimi standardi za znanstvene raziskave
    ter v skladu z veljavnim pravom Unije.
- id_elementa: rct_26
  tocka: 26
  vsebina: Za uvedbo sorazmernega in učinkovitega sklopa zavezujočih pravil za sisteme
    UI bi bilo treba upoštevati jasno opredeljen pristop, ki temelji na tveganju.
    Ta pristop bi moral vrsto in vsebino takih pravil prilagoditi intenzivnosti in
    obsegu tveganj, ki jih lahko ustvarijo sistemi UI. Zato je treba prepovedati nekatere
    nesprejemljive prakse UI, določiti zahteve za visokotvegane sisteme UI in obveznosti
    za zadevne operaterje ter določiti obveznosti glede preglednosti za nekatere sisteme
    UI.
- id_elementa: rct_27
  tocka: 27
  vsebina: Čeprav je pristop, ki temelji na tveganju, podlaga za sorazmeren in učinkovit
    sklop zavezujočih pravil, je pomembno opozoriti na Etične smernice za zaupanja
    vredno umetno inteligenco iz leta 2019, ki jih je razvila neodvisna strokovna
    skupina na visoki ravni za umetno inteligenco (AI HLEG), ki jo je imenovala Komisija.
    V teh smernicah je AI HLEG razvila sedem nezavezujočih etičnih načel za UI, ki
    naj bi pomagala zagotoviti, da je UI zaupanja vredna in etično zanesljiva. Teh
    sedem načel vključuje človeško delovanje in nadzor, tehnično robustnost in varnost,
    zasebnost in upravljanje podatkov, preglednost, raznolikost, nediskriminacijo
    in pravičnost ter družbeno in okoljsko blaginjo in odgovornost. Brez poseganja
    v pravno zavezujoče zahteve te uredbe in katerega koli drugega veljavnega prava
    Unije te smernice prispevajo k oblikovanju skladne, zaupanja vredne in na človeka
    osredotočene UI v skladu z Listino in vrednotami, na katerih temelji Unija. V skladu
    s smernicami AI HLEG človeško delovanje in nadzor pomeni, da se sistemi UI razvijajo
    in uporabljajo kot orodje, ki služi ljudem, spoštuje človeško dostojanstvo in
    osebno avtonomijo ter deluje tako, da ga ljudje lahko ustrezno upravljajo in nadzorujejo.
    Tehnična robustnost in varnost pomeni, da se sistemi UI razvijajo in uporabljajo
    na način, ki omogoča robustnost v primeru težav in odpornost proti poskusom spremembe
    uporabe ali učinkovitosti sistema UI, ki bi lahko tretjim osebam omogočila nezakonito
    uporabo, in čim bolj zmanjša nenamerno škodo. Zasebnost in upravljanje podatkov
    pomeni, da se sistemi UI razvijajo in uporabljajo v skladu s pravili o zasebnosti
    in varstvu podatkov, hkrati pa obdelujejo podatke, ki izpolnjujejo visoke standarde
    v smislu kakovosti in celovitosti. Preglednost pomeni, da se sistemi UI razvijajo
    in uporabljajo na način, ki omogoča ustrezno sledljivost in razložljivost, obenem
    pa so ljudje seznanjeni s tem, da komunicirajo ali da so v stiku s sistemom UI,
    uvajalci so ustrezno obveščeni o zmogljivostih in omejitvah zadevnega sistema
    UI, osebe, na katere vpliva sistem UI, pa o svojih pravicah. Raznolikost, nediskriminacija
    in pravičnost pomeni, da se sistemi UI razvijajo in uporabljajo na način, ki vključuje
    različne akterje in spodbuja enakopraven dostop, enakost spolov in kulturno raznolikost,
    hkrati pa se preprečujejo diskriminatorni učinki in nepravični predsodki, ki jih
    pravo Unije ali držav članic prepoveduje. Družbena in okoljska blaginja pomeni,
    da se sistemi UI razvijajo in uporabljajo na trajnosten in okolju prijazen način
    ter v korist vseh ljudi, hkrati pa se spremljajo in ocenjujejo dolgoročni vplivi
    na posameznika, družbo in demokracijo. Ta načela bi bilo treba uporabljati tudi
    pri zasnovi in uporabi modelov UI, kadar je mogoče. V vsakem primeru bi morala
    biti podlaga za pripravo kodeksov ravnanja na podlagi te uredbe. Vsi deležniki,
    vključno z industrijo, akademskimi krogi, civilno družbo in organizacijami za
    standardizacijo, naj ustrezno upoštevajo etična načela za razvoj prostovoljnih
    najboljših praks in standardov.
- id_elementa: rct_28
  tocka: 28
  vsebina: Poleg številnih koristnih uporab UI jo je mogoče tudi zlorabiti, tako da
    bi nastala nova in močna orodja za prakse manipulacije, izkoriščanja in družbenega
    nadzora. Take prakse so še posebej škodljive in zlonamerne in bi jih bilo treba
    prepovedati, ker so v nasprotju z vrednotami Unije glede spoštovanja človekovega
    dostojanstva, svobode, enakosti, demokracije in pravne države ter temeljnimi pravicami,
    določenimi v Listini, vključno s pravico do nediskriminacije, varstva podatkov
    in zasebnosti ter pravicami otroka.
- id_elementa: rct_29
  tocka: 29
  vsebina: Z UI omogočene manipulativne tehnike se lahko uporabljajo za napeljevanje
    oseb k neželenemu vedenju ali za njihovo zavajanje, tako da se jih spodbuja k odločitvam
    na način, ki spodkopava in ovira njihovo avtonomijo, odločanje in svobodno izbiro.
    Dajanje na trg, dajanje v uporabo ali uporaba nekaterih sistemov UI s ciljem ali
    učinkom bistvenega izkrivljanja človeškega vedenja, pri čemer je verjetno, da
    bo nastala znatna škoda, zlasti z dovolj pomembnimi škodljivimi učinki na telesno
    ali duševno zdravje ali finančne interese, je še posebej nevarno oziroma nevarna
    in bi ga oziroma jo bilo zato treba prepovedati. Takšni sistemi UI uporabljajo
    subliminalne komponente, kot so zvočni, slikovni ali video dražljaji, ki jih osebe
    ne morejo zaznati, ker ti dražljaji presegajo človekovo dojemanje, ali druge manipulativne
    ali zavajajoče tehnike, ki spodkopavajo ali ovirajo posameznikovo avtonomijo,
    odločanje ali svobodno izbiro na načine, da se ljudje ne zavedajo teh tehnik ali
    pa, kadar se jih zavedajo, so kljub temu lahko zavedeni ali jih ne morejo nadzorovati
    ali se jim upreti. To bi bilo na primer mogoče olajšati z vmesniki stroj-možgani
    ali virtualno resničnostjo, saj omogočajo višjo stopnjo nadzora nad tem, kateri
    dražljaji so predstavljeni osebam, če lahko bistveno izkrivljajo njihovo vedenje
    na znatno škodljiv način. Sistemi UI lahko tudi sicer izkoriščajo šibke točke
    določene osebe ali skupine oseb zaradi njihove starosti, invalidnosti v smislu
    Direktive (EU) 2019/882 Evropskega parlamenta in Sveta (16) ali posebnih socialnih
    ali gospodarskih razmer, zaradi katerih so te osebe verjetno bolj izpostavljene
    izkoriščanju, na primer osebe, ki živijo v skrajni revščini, ter etnične ali verske
    manjšine. Takšni sistemi UI se lahko dajo na trg ali v uporabo oziroma se uporabljajo
    s ciljem ali učinkom bistvenega izkrivljanja vedenja osebe, in sicer na način,
    ki tej ali drugi osebi ali skupinam oseb povzroči znatno škodo, vključno s škodo,
    ki se lahko sčasoma nakopiči, ali za katerega obstaja razumna verjetnost, da jo
    bo povzročil, zato bi morali biti prepovedani. Morda ni mogoče domnevati, da obstaja
    namen izkrivljanja vedenja, kadar je izkrivljanje posledica dejavnikov zunaj sistema
    UI, na katere ponudnik ali uvajalec ne more vplivati, in sicer dejavnikov, ki
    jih ni mogoče razumno predvideti in jih zato ponudnik ali uvajalec sistema UI
    ne more zmanjšati. V vsakem primeru ni potrebno, da ima ponudnik ali uvajalec
    namen povzročiti znatno škodo, če takšna škoda izhaja iz manipulativnih ali izkoriščevalskih
    praks, ki jih omogoča UI. Prepovedi takih praks UI dopolnjujejo določbe Direktive
    2005/29/ES Evropskega parlamenta in Sveta (17), zlasti v smislu, da so nepoštene
    poslovne prakse, ki potrošnikom povzročajo gospodarsko ali finančno škodo, prepovedane
    v vseh okoliščinah, ne glede na to, ali se izvajajo prek sistemov UI ali kako
    drugače. Prepoved manipulativnih in izkoriščevalskih praks iz te uredbe ne bi
    smela vplivati na zakonite prakse v okviru zdravljenja, kot je psihološko zdravljenje
    duševne bolezni ali telesna rehabilitacija, kadar se te prakse izvajajo v skladu
    z veljavnimi pravnimi medicinskimi standardi in zakonodajo, kot na primer izrecna
    privolitev posameznikov ali njihovih zakonitih zastopnikov. Poleg tega se običajne
    in zakonite poslovne prakse, na primer na področju oglaševanja, ki so v skladu
    z veljavnim pravom, same po sebi ne bi smele šteti za škodljive manipulativne
    z UI omogočene prakse.
- id_elementa: rct_30
  tocka: 30
  vsebina: Prepovedati bi bilo treba sisteme za biometrično kategorizacijo, ki temeljijo
    na biometričnih podatkih fizičnih oseb, kot so obraz ali prstni odtisi posameznika,
    za sklepanje ali ugotavljanje o političnem prepričanju posameznika, članstvu v sindikatu,
    verskem ali filozofskem prepričanju, rasi, spolnem življenju ali spolni usmerjenosti.
    Ta prepoved ne bi smela zajemati zakonitega označevanja, filtriranja ali kategorizacije
    naborov biometričnih podatkov, pridobljenih v skladu s pravom Unije ali nacionalnim
    pravom na podlagi biometričnih podatkov, kot je razvrščanje slik glede na barvo
    las ali oči, ki se lahko na primer uporabljajo na področju preprečevanja, odkrivanja
    in preiskovanja kaznivih dejanj.
- id_elementa: rct_31
  tocka: 31
  vsebina: Sistemi UI, ki zagotavljajo družbeno točkovanje fizičnih oseb s strani
    javnih ali zasebnih akterjev, lahko vodijo do diskriminatornih rezultatov in izključitve
    nekaterih skupin. Lahko kršijo pravico do dostojanstva in nediskriminacije ter
    vrednote enakosti in pravičnosti. Takšni sistemi UI ocenjujejo ali razvrščajo
    fizične osebe ali skupine fizičnih oseb na podlagi več podatkovnih točk, povezanih
    z njihovim družbenim vedenjem v več kontekstih ali znanih, predpostavljenih ali
    predvidenih osebnih ali osebnostnih značilnostih v določenih časovnih obdobjih.
    Število družbenih točk, dodeljenih s strani takih sistemov UI, lahko vodi do škodljivega
    ali neugodnega obravnavanja fizičnih oseb ali celotnih skupin le-teh v družbenih
    kontekstih, ki niso povezani s kontekstom, v katerem so bili podatki prvotno ustvarjeni
    ali zbrani, ali do škodljivega obravnavanja, ki je nesorazmerno ali neupravičeno
    glede na resnost njihovega družbenega vedenja. Sisteme UI, ki vključujejo take
    nesprejemljive prakse točkovanja in povzročajo takšne škodljive ali neugodne rezultate,
    bi bilo zato treba prepovedati. Ta prepoved ne bi smela vplivati na zakonite prakse
    ocenjevanja fizičnih oseb, ki se izvajajo za poseben namen v skladu s pravom Unije
    in nacionalnim pravom.
- id_elementa: rct_32
  tocka: 32
  vsebina: Uporaba sistemov UI za biometrično identifikacijo fizičnih oseb na daljavo
    v realnem času v javno dostopnih prostorih za namene preprečevanja, odkrivanja
    in preiskovanja kaznivih dejanj je posebej hudo poseganje v pravice in svoboščine
    zadevnih oseb, kolikor lahko vpliva na zasebno življenje velikega dela prebivalstva,
    vzbuja občutek stalnega nadzora ter posredno odvrača od uresničevanja svobode
    zbiranja in drugih temeljnih pravic. Tehnične netočnosti sistemov UI, namenjenih
    za biometrično identifikacijo fizičnih oseb na daljavo, lahko vodijo do pristranskih
    rezultatov in diskriminatornih učinkov. Takšni možni pristranski rezultati in
    diskriminatorni učinki so zlasti pomembni glede na starost, etnično pripadnost,
    raso, spol ali invalidnost. Poleg tega se zaradi takojšnjega učinka in omejenih
    možnosti za nadaljnja preverjanja ali popravke v zvezi z uporabo takih sistemov,
    ki delujejo v realnem času, povečujejo tveganja za pravice in svoboščine zadevnih
    oseb v okviru dejavnosti preprečevanja, odkrivanja in preiskovanja kaznivih dejanj
    ali zaradi vpliva teh dejavnosti nanje.
- id_elementa: rct_33
  tocka: 33
  vsebina: Zato bi bilo treba prepovedati uporabo teh sistemov za namene preprečevanja,
    odkrivanja in preiskovanja kaznivih dejanj, razen v izrecno naštetih in ozko opredeljenih
    primerih, ko je uporaba nujno potrebna za dosego pomembnega javnega interesa,
    katerega pomen prevlada nad tveganji. Gre na primer za iskanje nekaterih žrtev
    kaznivih dejanj, vključno s pogrešanimi osebami, nekatere nevarnosti za življenje
    ali fizično varnost oseb ali varnost pred terorističnim napadom ter lokalizacijo
    ali identifikacijo storilcev ali osumljencev kaznivih dejanj, navedenih v prilogi
    k tej uredbi, kadar je za ta kazniva dejanja v zadevni državi članici predpisana
    zgornja meja zaporne kazni ali ukrepa, vezanega na odvzem prostosti, najmanj štiri
    leta in so v pravu te države članice opredeljena. Tak prag za zaporno kazen ali
    ukrep, vezan na odvzem prostosti, v skladu z nacionalnim pravom prispeva k zagotavljanju,
    da je kaznivo dejanje dovolj hudo, da bi lahko upravičilo uporabo sistemov za
    biometrično identifikacijo na daljavo v realnem času. Poleg tega seznam kaznivih
    dejanj iz priloge k tej uredbi temelji na 32 kaznivih dejanjih, naštetih v Okvirnem
    sklepu Sveta 2002/584/PNZ (18), ob upoštevanju, da so nekatera od teh kaznivih
    dejanj v praksi verjetno pomembnejša od drugih, saj bi bila lahko uporaba biometrične
    identifikacije na daljavo v realnem času predvidoma potrebna in sorazmerna v zelo
    različnem obsegu za praktično izvajanje lokalizacije ali identifikacije storilca
    ali osumljenca različnih navedenih kaznivih dejanj ter ob upoštevanju verjetnih
    razlik v resnosti, verjetnosti in obsegu škode ali morebitnih negativnih posledic.
    Neposredna grožnja za življenje ali fizično varnost fizičnih oseb bi tudi lahko
    bila posledica resne motnje v kritični infrastrukturi, kot je opredeljena v členu 2,
    točka 4, Direktive (EU) 2022/2557 Evropskega parlamenta in Sveta (19), kadar bi
    okvara ali uničenje take kritične infrastrukture povzročilo neposredno grožnjo
    za življenje ali fizično varnost osebe, med drugim tako, da bi močno škodilo zagotavljanju
    osnovne oskrbe prebivalstvu ali izvajanju temeljne funkcije države. Poleg tega
    bi morala ta uredba organom za preprečevanje, odkrivanje in preiskovanje kaznivih
    dejanj, organom mejne kontrole, organom, pristojnim za priseljevanje, ali azilnim
    organom še naprej omogočati izvajanje ugotavljanja identitete v prisotnosti zadevne
    osebe v skladu s pogoji, ki so za tako ugotavljanje določeni v pravu Unije in
    nacionalnem pravu. Predvsem bi morali imeti organi za preprečevanje, odkrivanje
    in preiskovanje kaznivih dejanj, organi mejne kontrole, organi, pristojni za priseljevanje,
    ali azilni organi možnost, da za identifikacijo oseb, ki med ugotavljanjem identitete
    tako ugotavljanje zavrnejo ali ne morejo navesti ali dokazati svoje identitete,
    uporabijo informacijske sisteme v skladu s pravom Unije ali nacionalnim pravom,
    ne da bi morali v skladu s to uredbo pridobiti predhodno dovoljenje. To bi bila
    lahko na primer oseba, vpletena v kaznivo dejanje, ki organom za preprečevanje,
    odkrivanje in preiskovanje kaznivih dejanj ni pripravljena ali zaradi nesreče
    ali zdravstvenega stanja ne more razkriti svoje identitete.
- id_elementa: rct_34
  tocka: 34
  vsebina: Za zagotovitev odgovorne in sorazmerne uporabe teh sistemov je pomembno
    tudi določiti, da bi bilo treba v vsakem od teh izrecno naštetih in ozko opredeljenih
    primerov upoštevati nekatere elemente, predvsem glede narave razmer, zaradi katerih
    je bila zahteva vložena, ter posledic uporabe za pravice in svoboščine vseh zadevnih
    oseb ter zaščitnih ukrepov in pogojev, predvidenih z uporabo. Poleg tega bi bilo
    treba uporabo sistemov za biometrično identifikacijo na daljavo v realnem času
    v javno dostopnih prostorih za namene preprečevanja, odkrivanja in preiskovanja
    kaznivih dejanj uporabljati le za potrditev identitete specifično ciljnega posameznika
    in bi morala biti omejena na to, kar je nujno potrebno za časovno obdobje ter
    geografsko in osebno področje uporabe, pri čemer je treba upoštevati zlasti dokaze
    ali znake v zvezi z grožnjami, žrtvami ali storilcem. Uporaba sistema za biometrično
    identifikacijo na daljavo v realnem času v javno dostopnih prostorih se dovoli
    le, če je ustrezni organ za preprečevanje, odkrivanje in preiskovanje kaznivih
    dejanj opravil oceno učinka na temeljne pravice in, če v tej uredbi ni določeno
    drugače, sistem registriral v podatkovni zbirki, kot je določeno v tej uredbi.
    Referenčna podatkovna zbirka o osebah bi morala biti primerna za vsak primer uporabe
    v vsakem od navedenih primerov.
- id_elementa: rct_35
  tocka: 35
  vsebina: Za vsako uporabo sistema za biometrično identifikacijo na daljavo v realnem
    času v javno dostopnih prostorih za namene preprečevanja, odkrivanja in preiskovanja
    kaznivih dejanj bi bilo treba pridobiti izrecno in posebno dovoljenje sodnega
    organa ali neodvisnega upravnega organa države članice, katerega odločitev je
    zavezujoča. Tako dovoljenje bi bilo treba načeloma pridobiti pred uporabo sistema
    UI za identifikacijo osebe ali oseb. Izjeme od tega pravila bi morale biti dovoljene
    v ustrezno utemeljenih nujnih primerih iz nujnih razlogov, tj. v primerih, ko
    je uporaba zadevnih sistemov potrebna do te mere, da je dejansko in objektivno
    nemogoče pridobiti dovoljenje pred začetkom uporabe sistema UI. V takih nujnih
    primerih bi bilo treba uporabo sistema UI omejiti na absolutni minimum, zanjo
    pa bi morali veljati ustrezni zaščitni ukrepi in pogoji, kot jih določa nacionalno
    pravo ter kot jih v okviru vsakega posameznega primera nujne uporabe določi organ
    za preprečevanje, odkrivanje in preiskovanje kaznivih dejanj. Poleg tega bi moral
    organ za preprečevanje, odkrivanje in preiskovanje kaznivih dejanj v takšnih primerih
    zaprositi za tako dovoljenje, hkrati pa navesti razloge, zakaj ga ni mogel zahtevati
    prej, brez nepotrebnega odlašanja in najpozneje v 24 urah. Če se tako dovoljenje
    zavrne, bi bilo treba takoj prenehati uporabljati sisteme za biometrično identifikacijo
    v realnem času, povezane s tem dovoljenjem, vse podatke, povezane s tako uporabo,
    pa bi bilo treba zavreči in izbrisati. Takšni podatki vključujejo vhodne podatke,
    ki jih sistem UI pridobi neposredno med uporabo takega sistema, ter rezultate
    in izhodne podatke uporabe, povezane s tem dovoljenjem. Ne bi smeli vključevati
    vhodnih podatkov, ki so zakonito pridobljeni v skladu z drugim pravom Unije ali
    nacionalnim pravom. V nobenem primeru odločitve, ki bi imela škodljiv pravni učinek
    na osebo, ne bi smeli sprejeti izključno na podlagi izhodnih podatkov sistema
    za biometrično identifikacijo na daljavo.
- id_elementa: rct_36
  tocka: 36
  vsebina: Da bi lahko ustrezni organ za nadzor trga in nacionalni organ za varstvo
    podatkov izvajala svoje naloge v skladu z zahtevami iz te uredbe in nacionalnih
    pravil, bi ju bilo treba obvestiti o vsaki uporabi sistema za biometrično identifikacijo
    v realnem času. Organi za nadzor trga in nacionalni organi za varstvo podatkov,
    ki so bili obveščeni, bi morali Komisiji predložiti letno poročilo o uporabi sistemov
    za biometrično identifikacijo v realnem času.
- id_elementa: rct_37
  tocka: 37
  vsebina: Poleg tega je v izčrpnem okviru, določenem s to uredbo, primerno določiti,
    da bi morala biti taka uporaba na ozemlju države članice v skladu s to uredbo
    mogoča le, kadar in kolikor se je zadevna država članica odločila izrecno predvideti
    možnost odobritve take uporabe v svojih podrobnih pravilih nacionalnega prava.
    Zato imajo države članice na podlagi te uredbe še naprej pravico, da take možnosti
    sploh ne predvidijo ali da jo predvidijo le za nekatere cilje, ki lahko upravičijo
    dovoljeno uporabo, opredeljeno v tej uredbi. O takih nacionalnih predpisih bi
    bilo treba uradno obvestiti Komisijo v 30 dneh po njihovem sprejetju.
- id_elementa: rct_38
  tocka: 38
  vsebina: Uporaba sistemov UI za biometrično identifikacijo fizičnih oseb na daljavo
    v realnem času v javno dostopnih prostorih za namene preprečevanja, odkrivanja
    in preiskovanja kaznivih dejanj nujno vključuje obdelavo biometričnih podatkov.
    Pravila te uredbe, ki ob upoštevanju nekaterih izjem prepovedujejo tako uporabo,
    ki temelji na členu 16 PDEU, bi se morala uporabljati kot lex specialis v zvezi
    s pravili o obdelavi biometričnih podatkov iz člena 10 Direktive (EU) 2016/680,
    tako da bi izčrpno urejala tako uporabo in obdelavo zadevnih biometričnih podatkov.
    Zato bi morali biti taki uporaba in obdelava mogoči le, če sta združljivi z okvirom
    iz te uredbe, ne da bi zunaj tega okvira obstajalo področje uporabe za pristojne
    organe, kadar delujejo za namene preprečevanja, odkrivanja in preiskovanja kaznivih
    dejanj, za uporabo takih sistemov in obdelavo takih podatkov v zvezi z njimi na
    podlagi razlogov iz člena 10 Direktive (EU) 2016/680. V tem smislu ta uredba ni
    namenjena zagotavljanju pravne podlage za obdelavo osebnih podatkov na podlagi
    člena 8 Direktive (EU) 2016/680. Vendar uporaba sistemov za biometrično identifikacijo
    na daljavo v realnem času v javno dostopnih prostorih za namene, ki niso preprečevanje,
    odkrivanje in preiskovanje kaznivih dejanj, tudi s strani pristojnih organov,
    ne bi smela biti zajeta v posebni okvir v zvezi s tako uporabo za namene preprečevanja,
    odkrivanja in preiskovanja kaznivih dejanj, določene s to uredbo. Za tako uporabo
    za namene, ki niso preprečevanje, odkrivanje in preiskovanje kaznivih dejanj,
    zato ne bi smela veljati zahteva po dovoljenju na podlagi te uredbe in veljavnimi
    podrobnimi pravili nacionalnega prava, na podlagi katerih se lahko to dovoljenje
    uveljavi.
- id_elementa: rct_39
  tocka: 39
  vsebina: Pri vsaki obdelavi biometričnih podatkov in drugih osebnih podatkov, vključenih
    v uporabo sistemov UI za biometrično identifikacijo, razen v povezavi z uporabo
    sistemov za biometrično identifikacijo na daljavo v realnem času v javno dostopnih
    prostorih za namene preprečevanja, odkrivanja in preiskovanja kaznivih dejanj,
    kot jo ureja ta uredba, bi morale biti še naprej izpolnjene vse zahteve, ki izhajajo
    iz člena 10 Direktive (EU) 2016/680. Za namene, ki niso preprečevanje, odkrivanje
    in preiskovanje kaznivih dejanj, člen 9(1) Uredbe (EU) 2016/679 in člen 10(1)
    Uredbe (EU) 2018/1725 prepovedujeta obdelavo biometričnih podatkov, za katere
    veljajo omejene izjeme, kot so določene v navedenih členih. Pri uporabi člena 9(1)
    Uredbe (EU) 2016/679 za uporabo biometrične identifikacije na daljavo za namene,
    ki niso preprečevanje, odkrivanje in preiskovanje kaznivih dejanj, že veljajo
    odločitve o prepovedi s strani nacionalnih organov za varstvo podatkov.
- id_elementa: rct_40
  tocka: 40
  vsebina: V skladu s členom 6a Protokola št. 21 o stališču Združenega kraljestva
    in Irske v zvezi z območjem svobode, varnosti in pravice, ki je priložen PEU in
    PDEU, pravila iz člena 5(1), prvi pododstavek, točka (g), kolikor se uporabljajo
    za uporabo sistemov biometrične kategorizacije za dejavnosti na področju policijskega
    in pravosodnega sodelovanja v kazenskih zadevah, iz člena 5(1), prvi pododstavek,
    točka (d), v obsegu, v katerem se uporablja za uporabo sistemov UI, zajetih v navedeni
    določbi, iz člena 5(1), prvi pododstavek, točka (h), 5(2) do (6) in iz člena 26(10)
    te uredbe, sprejeta na podlagi člena 16 PDEU, ki se nanašajo na obdelavo osebnih
    podatkov s strani držav članic, kadar izvajajo dejavnosti, ki spadajo na področje
    uporabe poglavja 4 ali 5 naslova V tretjega dela PDEU, za Irsko niso zavezujoča,
    če je ne zavezujejo pravila, ki urejajo oblike pravosodnega sodelovanja v kazenskih
    zadevah ali policijskega sodelovanja, v okviru katerih je treba upoštevati določbe
    predpisov, sprejetih na podlagi člena 16 PDEU.
- id_elementa: rct_41
  tocka: 41
  vsebina: V skladu s členoma 2 in 2a Protokola št. 22 o stališču Danske, ki je priložen
    PEU in PDEU, Danske ne zavezujejo in se zanjo ne uporabljajo pravila iz člena 5(1),
    prvi pododstavek, točka (g), kolikor se uporabljajo za uporabo sistemov biometrične
    kategorizacije za dejavnosti na področju policijskega in pravosodnega sodelovanja
    v kazenskih zadevah, iz člena 5(1), prvi pododstavek, točka (d), v obsegu, v katerem
    se uporabljata za uporabo sistemov UI, zajetih v navedeni določbi, iz člena 5(1),
    prvi pododstavek, točka (h), člena 5(2) do (6) in iz člena 26(10) te uredbe, sprejeta
    na podlagi člena 16 PDEU, ki se nanašajo na obdelavo osebnih podatkov s strani
    držav članic, kadar izvajajo dejavnosti, ki spadajo na področje uporabe poglavja
    4 ali 5 naslova V tretjega dela PDEU.
- id_elementa: rct_42
  tocka: 42
  vsebina: V skladu z domnevo nedolžnosti bi bilo treba fizične osebe v Uniji zmeraj
    presojati glede na njihovo dejansko ravnanje. Nikoli jih ne bi smeli presojati
    na podlagi ravnanja, ki ga predvideva UI zgolj na podlagi njihovega oblikovanja
    profilov, osebnostnih lastnosti ali značilnosti, kot so državljanstvo, kraj rojstva,
    kraj prebivališča, število otrok, stopnja zadolženosti ali vrsta avtomobila, brez
    utemeljenih razlogov za sum, da je bila ta oseba vpletena v kriminalno dejavnost
    na podlagi objektivnih preverljivih dejstev in brez človeške ocene. Zato bi bilo
    treba prepovedati ocene tveganja, ki se izvajajo v zvezi s fizičnimi osebami,
    da se oceni verjetnost, da bodo te osebe storile kaznivo dejanje, ali da se predvidi
    dejansko ali potencialno kaznivo dejanje samo na podlagi oblikovanja profilov
    teh fizičnih oseb ali ocene njihovih osebnostnih lastnosti in značilnosti. V nobenem
    primeru ta prepoved ne vključuje ali se ne nanaša na analizo tveganja, ki ne temelji
    na oblikovanju profilov oseb ali na osebnostnih lastnostih in značilnostih posameznikov,
    kot so sistemi UI, ki uporabljajo analizo tveganja za oceno verjetnosti finančnih
    goljufij s strani podjetij na podlagi sumljivih transakcij ali orodij za analizo
    tveganja, ki omogočajo napovedovanje verjetnosti lokalizacije prepovedanih drog
    ali nezakonitega blaga s strani carinskih organov, na primer na podlagi znanih
    trgovskih poti.
- id_elementa: rct_43
  tocka: 43
  vsebina: Treba bi bilo prepovedati dajanje na trg, dajanje v uporabo za ta posebni
    namen ali uporabo sistemov UI, ki ustvarjajo ali širijo podatkovne zbirke za prepoznavanje
    obrazov z neciljnim odvzemom podob obraza z interneta ali posnetkov sistema CCTV,
    saj ta praksa prispeva k občutku množičnega nadzora in lahko povzroči hude kršitve
    temeljnih pravic, vključno s pravico do zasebnosti.
- id_elementa: rct_44
  tocka: 44
  vsebina: Obstajajo resni pomisleki glede znanstvene podlage sistemov UI, katerih
    namen je prepoznavanje čustev ali sklepanje o njih, zlasti zato, ker se izražanje
    čustev med kulturami in okoliščinami ter celo pri enem samem posamezniku zelo
    razlikuje. Med ključnimi pomanjkljivostmi takšnih sistemov so omejena zanesljivost,
    premajhna specifičnost in omejena možnost posplošitve. Zato lahko sistemi UI,
    ki prepoznavajo čustva ali namere fizičnih oseb na podlagi svojih biometričnih
    podatkov ali ki iz njih sklepajo, vodijo do diskriminatornih rezultatov ter posegajo
    v pravice in svoboščine zadevnih oseb. Glede na neravnovesje moči v kontekstu
    dela ali izobraževanja ter intruzivne narave teh sistemov bi lahko takšni sistemi
    povzročili škodljivo ali neugodno obravnavo nekaterih fizičnih oseb ali celotnih
    skupin fizičnih oseb. Zato bi bilo treba prepovedati dajanje na trg, dajanje v uporabo
    ali uporabo sistemov UI, namenjenih odkrivanju čustvenega stanja posameznikov
    v situacijah, povezanih z delovnim mestom in izobraževanjem. Ta prepoved ne bi
    smela zajemati sistemov UI, danih na trg izključno iz zdravstvenih ali varnostnih
    razlogov, kot so sistemi za terapevtsko uporabo.
- id_elementa: rct_45
  tocka: 45
  vsebina: Ta uredba ne bi smela vplivati na prakse, ki jih prepoveduje pravo Unije,
    vključno s pravom o varstvu podatkov, pravom o nediskriminaciji, pravom o varstvu
    potrošnikov in konkurenčnim pravom.
- id_elementa: rct_46
  tocka: 46
  vsebina: Visokotvegane sisteme UI bi bilo treba dati na trg Unije ali v uporabo
    ali jih uporabiti le, če izpolnjujejo nekatere obvezne zahteve. Navedene zahteve
    bi morale zagotoviti, da visokotvegani sistemi UI, ki so na voljo v Uniji ali
    katerih izhodni podatki se drugače uporabljajo v Uniji, ne predstavljajo nesprejemljivega
    tveganja za pomembne javne interese Unije, kot jih priznava in varuje pravo Unije.
    Kot je pojasnjeno v obvestilu Komisije „Modri vodnik“ o izvajanju pravil EU o proizvodih
    iz leta 2022 (20), je na podlagi novega zakonodajnega okvira splošno pravilo,
    da se več kot en pravni akt harmonizacijske zakonodaje Unije, kot sta uredbi (EU)
    2017/745 (21) in (EU) 2017/746 (22) Evropskega parlamenta in Sveta ter Direktiva
    2006/42/ES Evropskega parlamenta in Sveta (23), lahko uporablja za en proizvod,
    saj se lahko omogočanje dostopnosti ali dajanje v uporabo izvede le, če je proizvod
    skladen z vso veljavno harmonizacijsko zakonodajo Unije. Da bi zagotovili doslednost
    in preprečili nepotrebna upravna bremena ali stroške, bi morali ponudnikom proizvoda,
    ki vsebuje enega ali več visokotveganih sistemov UI, za katere se uporabljajo
    zahteve iz te uredbe in harmonizacijske zakonodaje Unije iz priloge k tej uredbi,
    omogočiti prožnost glede operativnih odločitev o tem, kako na optimalen način
    zagotoviti skladnost proizvoda, ki vsebuje enega ali več sistemov UI, z vsemi
    veljavnimi zahtevami harmonizacijske zakonodaje Unije. Sistemi UI, opredeljeni
    kot visokotvegani, bi morali biti omejeni na tiste, ki imajo znaten škodljiv vpliv
    na zdravje, varnost in temeljne pravice oseb v Uniji, taka omejitev pa bi morala
    čim bolj zmanjšati morebitno omejevanje mednarodne trgovine.
- id_elementa: rct_47
  tocka: 47
  vsebina: Sistemi UI bi lahko imeli škodljiv učinek na zdravje in varnost ljudi,
    zlasti kadar taki sistemi delujejo kot varnostne komponente proizvodov. V skladu
    s cilji harmonizacijske zakonodaje Unije, da se olajša prosti pretok proizvodov
    na notranjem trgu ter zagotovi, da na trg pridejo le varni in skladni proizvodi,
    je pomembno, da se ustrezno preprečijo in zmanjšajo varnostna tveganja, ki jih
    lahko povzroči proizvod kot celota zaradi svojih digitalnih komponent, vključno
    s sistemi UI. Vse bolj avtonomni roboti, ki se uporabljajo v proizvodnji ali za
    osebno pomoč in oskrbo, bi morali biti na primer sposobni varno delovati in opravljati
    svoje funkcije v kompleksnih okoljih. Podobno bi morali biti v zdravstvenem sektorju,
    v katerem je tveganje za življenje in zdravje še posebej veliko, vse bolj izpopolnjeni
    diagnostični sistemi in sistemi, ki podpirajo človeške odločitve, zanesljivi in
    točni.
- id_elementa: rct_48
  tocka: 48
  vsebina: Pri razvrstitvi sistema UI med sisteme visokega tveganja je zlasti pomemben
    obseg škodljivega vpliva sistema UI na temeljne pravice, varovane z Listino. Te
    pravice vključujejo pravico do človekovega dostojanstva, spoštovanja zasebnega
    in družinskega življenja, varstvo osebnih podatkov, svobodo izražanja in obveščanja,
    svobodo zbiranja in združevanja, pravico do nediskriminacije, pravico do izobraževanja,
    varstvo potrošnikov, pravice delavcev, pravice invalidov, enakost spolov, pravice
    intelektualne lastnine, pravico do učinkovitega pravnega sredstva in nepristranskega
    sodišča, pravico do obrambe in domneve nedolžnosti ter pravico do dobrega upravljanja.
    Poleg teh pravic je treba poudariti tudi dejstvo, da imajo otroci posebne pravice,
    zapisane v členu 24 Listine in v Konvenciji Združenih narodov o otrokovih pravicah
    (v zvezi z digitalnim okoljem ter podrobneje opredeljene v splošni pripombi št. 25
    KZNOP), ki zahtevata upoštevanje šibkih točk otrok ter zagotavljanje zaščite in
    varstva, ki sta potrebna za njihovo dobro počutje. Pri ocenjevanju resnosti škode,
    ki jo lahko povzroči sistem UI, je treba upoštevati tudi temeljno pravico do visoke
    ravni varstva okolja, ki je zapisana v Listini in se izvaja v politikah Unije,
    tudi v zvezi z zdravjem in varnostjo oseb.
- id_elementa: rct_49
  tocka: 49
  vsebina: Kar zadeva visokotvegane sisteme UI, ki so varnostne komponente proizvodov
    ali sistemov ali so sami proizvodi ali sistemi, ki spadajo na področje uporabe
    Uredbe (ES) št. 300/2008 Evropskega parlamenta in Sveta (24), Uredbe (EU) št. 167/2013
    Evropskega parlamenta in Sveta (25), Uredbe (EU) št. 168/2013 Evropskega parlamenta
    in Sveta (26), Direktive 2014/90/EU Evropskega parlamenta in Sveta (27), Direktive
    (EU) 2016/797 Evropskega parlamenta in Sveta (28), Uredbe (EU) 2018/858 Evropskega
    parlamenta in Sveta (29), Uredbe (EU) 2018/1139 Evropskega parlamenta in Sveta (30)
    ter Uredbe (EU) 2019/2144 Evropskega parlamenta in Sveta (31), je primerno spremeniti
    navedene akte, da bi zagotovili, da Komisija na podlagi tehničnih in regulativnih
    posebnosti vsakega sektorja ter brez poseganja v obstoječe mehanizme upravljanja,
    ugotavljanja skladnosti in izvrševanja ter delo organov, določenih v njih, pri
    sprejemanju ustreznih delegiranih ali izvedbenih aktov v skladu z navedenimi akti
    upošteva obvezne zahteve za visokotvegane sisteme UI iz te uredbe.
- id_elementa: rct_50
  tocka: 50
  vsebina: Kar zadeva sisteme UI, ki so varnostne komponente proizvodov ali so sami
    proizvodi s področja uporabe določene harmonizacijske zakonodaje Unije, navedene
    v prilogi k tej uredbi, jih je primerno na podlagi te uredbe razvrstiti med sisteme
    visokega tveganja, če je zadevni proizvod v postopku ugotavljanja skladnosti pri
    organu, ki izvaja ugotavljanje skladnosti s strani tretjih oseb na podlagi ustrezne
    harmonizacijske zakonodaje Unije. Taki proizvodi so zlasti stroji, igrače, dvigala,
    oprema in zaščitni sistemi za uporabo v potencialno eksplozivnih atmosferah, radijska
    oprema, tlačna oprema, oprema za plovila za rekreacijo, žičniške naprave, naprave,
    v katerih zgoreva plinasto gorivo, medicinski pripomočki in vitro diagnostični
    medicinski pripomočki, avtomobili in letala.
- id_elementa: rct_51
  tocka: 51
  vsebina: Razvrstitev sistema UI kot visokotveganega na podlagi te uredbe ne bi smela
    nujno pomeniti, da se proizvod, katerega varnostna komponenta je sistem UI, ali
    sam sistem UI kot proizvod šteje za visokotvegan na podlagi meril iz ustrezne
    harmonizacijske zakonodaje Unije, ki se uporablja za proizvod. To zlasti velja
    za uredbi (EU) 2017/745 in (EU) 2017/746, pri katerih je ugotavljanje skladnosti,
    ki ga opravi tretja oseba, zagotovljeno za izdelke srednjega in visokega tveganja.
- id_elementa: rct_52
  tocka: 52
  vsebina: Kar zadeva samostojne sisteme UI in zlasti visokotvegane sisteme UI, razen
    tistih, ki so varnostne komponente proizvodov ali ki so sami proizvodi, jih je
    primerno razvrstiti kot sisteme visokega tveganja, če glede na svoj predvideni
    namen predstavljajo visoko tveganje škode za zdravje in varnost ali temeljne pravice
    oseb, ob upoštevanju resnosti možne škode in verjetnosti njenega nastanka, ter
    se uporabljajo na več posebej vnaprej opredeljenih področjih, določenih v Uredbi.
    Opredelitev teh sistemov temelji na isti metodologiji in merilih, kot so predvideni
    tudi za morebitne prihodnje spremembe seznama visokotveganih sistemov UI, za katere
    bi bilo treba Komisijo pooblastiti, da jih sprejme z delegiranimi akti, da bi
    upoštevali hiter tehnološki razvoj in morebitne spremembe v uporabi sistemov UI.
- id_elementa: rct_53
  tocka: 53
  vsebina: Treba je tudi pojasniti, da lahko obstajajo posebni primeri, v katerih
    sistemi UI, ki se nanašajo na vnaprej določena področja, navedena v tej uredbi,
    ne povzročajo znatnega tveganja škode za pravne interese, zaščitene na teh področjih,
    ker ne vplivajo bistveno na odločanje ali ne škodujejo bistveno tem interesom.
    Za namene te uredbe bi bilo treba sistem UI, ki ne vpliva bistveno na izid odločanja,
    razumeti kot sistem UI, ki ne vpliva na vsebino in s tem na rezultat odločanja,
    bodisi človeškega ali avtomatiziranega. Sistem UI, ki ne vpliva bistveno na izid
    odločanja, bi lahko vključeval primere, v katerih je izpolnjen eden ali več naslednjih
    pogojev. Prvi tak pogoj bi moral biti, da je sistem UI namenjen opravljanju ozke
    postopkovne naloge, kot je sistem UI, ki nestrukturirane podatke pretvori v strukturirane
    podatke, sistem UI, ki prejete dokumente razvršča v kategorije, ali sistem UI,
    ki se uporablja za odkrivanje duplikatov v številnih aplikacijah. Te naloge so
    tako ozke in omejene, da predstavljajo le omejena tveganja, ki se z uporabo sistema
    UI v okviru, ki je v prilogi k tej uredbi naveden kot uporaba, povezana z visokim
    tveganjem, ne povečajo. Drugi pogoj bi moral biti, da je namen naloge, ki jo opravlja
    sistem UI, izboljšati rezultat predhodno zaključene človeške dejavnosti, ki bi
    lahko bila pomembna za namene visokotvegane uporabe, navedene v prilogi k tej
    uredbi. Glede na te značilnosti sistem UI zagotavlja le dodatno plast človeške
    dejavnosti s posledično manjšim tveganjem. Ta pogoj bi se na primer uporabljal
    za sisteme UI, katerih namen je izboljšati jezik, ki se uporablja v predhodno
    pripravljenih dokumentih, na primer v zvezi s poklicnim tonom, akademskim slogom
    jezika ali uskladitvijo besedila s sporočili določene blagovne znamke. Tretji
    pogoj bi moral biti, da je sistem UI namenjen odkrivanju vzorcev odločanja ali
    odstopanj od vzorcev predhodnega odločanja. Tveganje bi se zmanjšalo, ker uporaba
    sistema UI sledi predhodno opravljeni človeški oceni in ni namenjena temu, da
    bi jo nadomestila ali nanjo vplivala brez ustreznega človeškega pregleda. Takšni
    sistemi UI vključujejo na primer sisteme, ki se lahko glede na določen vzorec,
    po katerem neki učitelj ocenjuje, uporabijo za naknadno preverjanje, ali je učitelj
    morda odstopal od tega vzorca, da bi opozorili na morebitne nedoslednosti ali
    nepravilnosti. Četrti pogoj bi moral biti, da je sistem UI namenjen opravljanju
    naloge, ki je le pripravljalna za oceno, relevantno za namene sistemov UI, navedenih
    v prilogi k tej uredbi, s čimer bi bil morebitni učinek izhodnih podatkov sistema
    zelo majhen v smislu tveganja, ki ga je treba upoštevati pri oceni. Ta pogoj med
    drugim zajema pametne rešitve za ravnanje z datotekami, ki vključujejo različne
    funkcije, kot so indeksiranje, iskanje, obdelava besedil in govora ali povezovanje
    podatkov z drugimi viri podatkov, ali sisteme UI, ki se uporabljajo za prevajanje
    prvotnih dokumentov. V vsakem primeru bi bilo treba šteti, da sistemi UI, ki se
    uporabljajo v primerih uporabe visokega tveganja, navedeni v prilogi k tej uredbi,
    predstavljajo znatno tveganje škode za zdravje, varnost ali temeljne pravice,
    če sistem UI vključuje oblikovanje profilov v smislu člena 4, točka 4, Uredbe
    (EU) 2016/679 ali člena 3, točka 4, Direktive (EU) 2016/680 ali člena 3, točka
    5, Uredbe (EU) 2018/1725. Da bi zagotovili sledljivosti in preglednost, bi moral
    ponudnik, ki meni, da sistem UI na podlagi zgoraj navedenih pogojev ne predstavlja
    visokega tveganja, pripraviti dokumentacijo o oceni, preden se ta sistem da na
    trg ali v uporabo, in bi moral to dokumentacijo na zahtevo predložiti pristojnim
    nacionalnim organom. Takšen ponudnik bi moral sistem UI registrirati v podatkovni
    zbirki EU, vzpostavljeni s to uredbo. Da bi zagotovili dodatne smernice za praktično
    izvajanje pogojev, pod katerimi sistemi UI navedeni v prilogi k tej uredbi, izjemoma
    ne predstavljajo visokega tveganja, bi morala Komisija po posvetovanju z Odborom
    zagotoviti smernice, v katerih bi bilo določeno, da se praktično izvajanje dopolni
    s celovitim seznamom praktičnih primerov uporabe visoko tveganih sistemov UI in
    sistemov UI, ki to niso.
- id_elementa: rct_54
  tocka: 54
  vsebina: Ker so biometrični podatki posebna kategorija osebnih podatkov, je primerno,
    da se več kritičnih primerov uporabe biometričnih sistemov razvrsti kot visokotvegane,
    če je njihova uporaba dovoljena na podlagi ustreznega prava Unije in nacionalnega
    prava. Tehnične netočnosti sistemov UI, namenjenih za biometrično identifikacijo
    fizičnih oseb na daljavo, lahko vodijo do pristranskih rezultatov in diskriminatornih
    učinkov. Tveganje takšnih pristranskih rezultatov in diskriminatornih učinkov
    je zlasti pomembno v zvezi s starostjo, etnično pripadnostjo, raso, spolom ali
    invalidnostjo. Glede na tveganja, ki jih predstavljajo sistemi za biometrično
    identifikacijo na daljavo, bi jih bilo treba razvrstiti kot sisteme visokega tveganja.
    Takšna razvrstitev izključuje sisteme UI za biometrično preverjanje, tudi avtentikacijo,
    katerih edini namen je potrditi, da je določena fizična oseba res ta, za katero
    se predstavlja, in potrditi identiteto fizične osebe izključno zaradi dostopa
    do storitve, odklepanja naprave ali varnega dostopa do prostorov. Poleg tega bi
    bilo kot sisteme visokega tveganja treba razvrstiti sisteme UI, namenjene uporabi
    za biometrično kategorizacijo v skladu z občutljivimi lastnostmi ali značilnostmi,
    zaščitenimi na podlagi člena 9(1) Uredbe (EU) 2016/679 na podlagi biometričnih
    podatkov, če ti niso prepovedani s to uredbo, in sisteme za prepoznavanje čustev,
    ki niso prepovedani s to uredbo. Biometrični sistemi, ki naj bi se uporabljali
    izključno za omogočanje ukrepov za kibernetsko varnost in varstvo osebnih podatkov,
    ne bi smeli šteti za visokotvegane sisteme UI.
- id_elementa: rct_55
  tocka: 55
  vsebina: V zvezi z upravljanjem in delovanjem kritične infrastrukture je primerno,
    da se sistemi UI, namenjeni uporabi kot varnostne komponente pri upravljanju in
    delovanju kritične digitalne infrastrukture, navedene v točki 8 iz Priloge k Direktivi
    (EU) 2022/2557, cestnega prometa ter oskrbi z vodo, plinom, ogrevanjem in električno
    energijo, razvrstijo kot sistemi visokega tveganja, saj lahko njihovo nedelovanje
    ali okvara delovanja ogrožajo življenje in zdravje ljudi v velikem obsegu ter
    povzročijo občutne motnje v rednem izvajanju družbenih in gospodarskih dejavnosti.
    Varnostne komponente kritične infrastrukture, vključno s kritično digitalno infrastrukturo,
    so sistemi, ki se uporabljajo za neposredno zaščito fizične celovitosti kritične
    infrastrukture ali zdravja in varnosti oseb in premoženja, vendar niso potrebne
    za delovanje sistema. Nedelovanje ali okvara takih komponent bi lahko povzročila
    neposredno tveganje za fizično celovitost kritične infrastrukture ter posledično
    tveganje za zdravje in varnost oseb in premoženja. Komponente, namenjene izključno
    za uporabo v namene kibernetske varnosti, ne bi smele šteti za varnostne komponente.
    Primeri varnostnih komponent takšne kritične infrastrukture lahko vključujejo
    sisteme za spremljanje vodnega tlaka ali sisteme za upravljanje požarnega alarma
    v okviru centrov računalništva v oblaku.
- id_elementa: rct_56
  tocka: 56
  vsebina: Uvajanje sistemov UI v izobraževanju je pomembno za spodbujanje visokokakovostnega
    digitalnega izobraževanja in usposabljanja, da bi vsem učencem in učiteljem omogočili
    pridobivanje in deljenje potrebnih digitalnih spretnosti in kompetenc, vključno
    z medijsko pismenostjo in kritičnim razmišljanjem ter s tem dejavno sodelovanje
    v gospodarstvu, družbi in demokratičnih procesih. Vendar bi bilo treba sisteme
    UI, ki se uporabljajo v izobraževanju ali poklicnem usposabljanju, zlasti za določanje
    dostopa ali sprejema ali za razvrščanje fizičnih oseb v izobraževalne ustanove
    ali programe in ustanove ali programe za poklicno usposabljanje na vseh ravneh
    za ocenjevanje učnih izidov oseb, ustrezne ravni izobrazbe posameznika in materialno
    vplivanje na raven izobraževanja in usposabljanja, ki jo bodo posamezniki prejeli
    ali bodo lahko dostopali do nje ali za spremljanje in odkrivanje prepovedanega
    vedenja študentov med testi, razvrstiti kot visokotvegane sisteme UI, saj lahko
    določajo izobraževalni in poklicni potek življenja osebe in lahko zato vplivajo
    na zmožnost te osebe, da si zagotovi preživljanje. Če so takšni sistemi neustrezno
    zasnovani in uporabljeni, lahko zlasti hudo posegajo v pravico do izobraževanja
    in usposabljanja ter pravico do nediskriminacije in ju lahko kršijo ter ohranjajo
    vzorce diskriminacije iz preteklosti, na primer žensk, nekaterih starostnih skupin,
    invalidov ali oseb določenega rasnega ali etničnega porekla ali spolne usmerjenosti.
- id_elementa: rct_57
  tocka: 57
  vsebina: Sisteme UI, ki se uporabljajo pri zaposlovanju, upravljanju delavcev in
    dostopu do samozaposlitve, zlasti za zaposlovanje in izbor oseb, za sprejemanje
    odločitev, ki vplivajo na delovne pogoje, napredovanje ali prenehanje pogodbenih
    delovnih razmerij, za dodeljevanje nalog na podlagi individualnega vedenja, osebnih
    lastnosti ali značilnosti ter za spremljanje ali ocenjevanje oseb v z delom povezanih
    pogodbenih razmerjih, bi bilo treba prav tako razvrstiti med sisteme visokega
    tveganja, saj lahko ti sistemi občutno vplivajo na prihodnje poklicne možnosti,
    možnosti preživljanja teh oseb in pravice delavcev. Ustrezna pogodbena delovna
    razmerja bi morala smiselno vključevati zaposlene in osebe, ki zagotavljajo storitve
    preko platform, ki so navedene v delovnem programu Komisije za leto 2021. V celotnem
    postopku zaposlovanja in pri ocenjevanju, napredovanju ali ohranjanju oseb v pogodbenih
    delovnih razmerjih lahko taki sistemi ohranjajo vzorce diskriminacije iz preteklosti,
    na primer nad ženskami, določenimi starostnimi skupinami, invalidi ali osebami
    določenega rasnega ali etničnega porekla ali spolne usmerjenosti. Tudi sistemi
    UI, ki se uporabljajo za spremljanje učinkovitost in vedenja teh oseb, lahko ogrožajo
    njihove temeljne pravice do varstva podatkov in zasebnosti.
- id_elementa: rct_58
  tocka: 58
  vsebina: Drugo področje, na katerem je treba posebno pozornost nameniti uporabi
    sistemov UI, je dostop do nekaterih bistvenih zasebnih in javnih storitev ter
    koristi, ki jih ljudje potrebujejo za polno udeležbo v družbi ali izboljšanje
    življenjskega standarda. Zlasti fizične osebe, ki zaprosijo za ali od javnih organov
    prejemajo bistvene ugodnosti in storitve javne pomoči, in sicer zdravstvene storitve,
    dajatve socialne varnosti, socialne storitve, ki zagotavljajo zaščito v primerih,
    kot so materinstvo, bolezen, nesreče pri delu, odvisnost ali starost ter izguba
    zaposlitve ter socialna in stanovanjska pomoč, so običajno odvisne od teh ugodnosti
    in storitev ter so v ranljivem položaju v odnosu do odgovornih organov. Če se
    sistemi UI uporabljajo za določanje, ali naj organi take ugodnosti in storitve
    odobrijo, zavrnejo, zmanjšajo, prekličejo ali zahtevajo povračilo, vključno s tem,
    ali so upravičenci legitimno upravičeni do takih ugodnosti ali storitev, lahko
    ti sistemi pomembno vplivajo na preživljanje oseb in kršijo njihove temeljne pravice,
    kot so pravica do socialne zaščite, nediskriminacije, človekovega dostojanstva
    ali učinkovitega pravnega sredstva, in bi zato morali biti opredeljeni kot visokotvegani
    sistemi UI. Kljub temu ta uredba ne bi smela ovirati razvoja in uporabe inovativnih
    pristopov v javni upravi, ki bi imela koristi od širše uporabe skladnih in varnih
    sistemov UI, če ti sistemi ne pomenijo visokega tveganja za pravne in fizične
    osebe. Poleg tega bi bilo treba sisteme UI, ki se uporabljajo za ocenjevanje kreditne
    ocene ali kreditne sposobnosti fizičnih oseb, razvrstiti kot visokotvegane sisteme
    UI, saj določajo dostop teh oseb do finančnih sredstev ali bistvenih storitev,
    kot so stanovanja, električna energija in telekomunikacijske storitve. Sistemi
    UI, ki se uporabljajo v te namene, lahko povzročijo diskriminacijo oseb ali skupin
    in ohranijo vzorce diskriminacije iz preteklosti, na primer na podlagi rasnega
    ali etničnega porekla, spola, invalidnosti, starosti ali spolne usmerjenosti,
    ali ustvarijo nove oblike diskriminatornih vplivov. Vendar sistemi UI, ki so v pravu
    Unije določeni za namene odkrivanja goljufij pri ponujanju finančnih storitev
    ter za bonitetne namene za izračun kapitalskih zahtev kreditnih institucij in
    zavarovalnic, na podlagi te uredbe ne bi smeli šteti za sisteme visokega tveganja.
    Poleg tega lahko sistemi UI, namenjeni za oceno tveganja in oblikovanje cen v zvezi
    s fizičnimi osebami za zdravstveno in življenjsko zavarovanje, tudi pomembno vplivajo
    na preživetje oseb in lahko, če niso ustrezno zasnovani, razviti in uporabljeni,
    kršijo njihove temeljne pravice in povzročijo resne posledice za življenje in
    zdravje ljudi, vključno s finančno izključenostjo in diskriminacijo. Poleg tega
    bi bilo treba sisteme UI, ki se uporabljajo za ocenjevanje in razvrščanje klicev
    v sili fizičnih oseb ali za pošiljanje ali določanje prednosti pri napotitvi služb
    za ukrepanje ob nesrečah, vključno s policijo, gasilci in medicinsko pomočjo,
    ter sistemih triaže pacientov v nujnem zdravstvenem varstvu, razvrstiti med sisteme
    visokega tveganja, saj sprejemajo odločitve v zelo kritičnih razmerah za življenje
    in zdravje oseb ter njihovo premoženje.
- id_elementa: rct_59
  tocka: 59
  vsebina: Glede na vlogo in odgovornost organov za preprečevanje, odkrivanje in preiskovanje
    kaznivih dejanj, je za njihove ukrepe, ki vključujejo nekatere uporabe sistemov
    UI, značilna precejšnja stopnja neravnovesja moči, kar lahko vodi do nadzora,
    prijetja ali odvzema prostosti fizične osebe ter drugih škodljivih vplivov na
    temeljne pravice, ki jih zagotavlja Listina. Zlasti če se sistem UI ne uči z visokokakovostnimi
    podatki, ne izpolnjuje ustreznih zahtev glede zmogljivosti, točnosti ali robustnosti
    ali ni ustrezno zasnovan in testiran, preden je dan na trg ali na kakšen drug
    način v uporabo, lahko ljudi izpostavil na diskriminatoren ali kako drugače napačen
    ali nepravičen način. Poleg tega bi lahko bilo ovirano uveljavljanje pomembnih
    procesnih temeljnih pravic, kot so pravica do učinkovitega pravnega sredstva in
    nepristranskega sodišča ter pravica do obrambe in domneve nedolžnosti, zlasti
    kadar taki sistemi UI niso dovolj pregledni, obrazložljivi in dokumentirani. Zato
    je primerno, da se številni sistemi UI, kolikor je njihova uporaba dovoljena na
    podlagi zadevnega prava Unije in nacionalnega prava, namenjeni uporabi v okviru
    preprečevanja, odkrivanja in preiskovanja kaznivih dejanj, razvrstijo med sisteme
    visokega tveganja, kjer so točnost, zanesljivost in preglednost še posebej pomembni,
    da se preprečijo škodljivi vplivi, ohrani zaupanje javnosti ter zagotovita odgovornost
    in učinkovito sodno varstvo. Glede na naravo dejavnosti in s tem povezana tveganja
    bi morali ti visokotvegani sistemi UI vključevati zlasti sisteme UI, ki so namenjeni
    uporabi s strani ali v imenu organov preprečevanja, odkrivanja in preiskovanja
    kaznivih dejanj ali institucij, organov, uradov ali agencij Unije v podporo tem
    organom pri ocenjevanju tveganja, da fizična oseba postane žrtev kaznivih dejanj,
    kot so poligrafi in podobna orodja, za ocenjevanje zanesljivosti dokazov med preiskovanjem
    ali pregonom kaznivih dejanj in, če to ni prepovedano na podlagi te uredbe, za
    ocenjevanje tveganja, da fizična oseba stori ali ponovi kaznivo dejanje, ne izključno
    na podlagi oblikovanja profilov fizičnih oseb ali ocene osebnostnih lastnosti
    in značilnosti ali preteklega kaznivega ravnanja fizičnih oseb ali skupin, za
    oblikovanje profilov med odkrivanjem, preiskovanjem ali pregonom kaznivih dejanj.
    Sistemi UI, posebej namenjeni uporabi v upravnih postopkih s strani davčnih in
    carinskih organov ter finančnoobveščevalnih enot, ki izvajajo upravne naloge analiziranja
    informacij na podlagi prava Unije o preprečevanju pranja denarja, ne bi smeli
    biti opredeljeni kot visokotvegani sistemi UI, ki jih uporabljajo organi za preprečevanje,
    odkrivanje in preiskovanje kaznivih dejanj za namen preprečevanja, odkrivanja,
    preiskovanja in pregona kaznivih dejanj. Organi preprečevanja, odkrivanja in preiskovanja
    kaznivih dejanj in drugi ustrezni organi orodij UI ne bi smeli uporabljati tako,
    da bi postala dejavnik pri neenakosti ali izključenosti. Ne bi smeli zanemariti
    vpliva uporabe orodij UI na pravice osumljencev do obrambe, zlasti težav pri pridobivanju
    smiselnih informacij o delovanju teh sistemov in posledičnih težav pri izpodbijanju
    njihovih rezultatov na sodišču, zlasti s strani fizičnih oseb, ki so predmet preiskave.
- id_elementa: rct_60
  tocka: 60
  vsebina: Sistemi UI, ki se uporabljajo pri upravljanju migracij, azila in nadzora
    meje, vplivajo na osebe, ki so pogosto v posebej ranljivem položaju ter so odvisne
    od izida ukrepov pristojnih javnih organov. Točnost, nediskriminatornost in preglednost
    sistemov UI, ki se uporabljajo v teh kontekstih, so zato zlasti pomembni za zagotavljanje
    spoštovanja temeljnih pravic zadevnih oseb, zlasti njihovih pravic do prostega
    gibanja, nediskriminacije, varstva zasebnega življenja in osebnih podatkov, mednarodnega
    varstva in dobrega upravljanja. Zato je primerno, da se med sisteme visokega tveganja
    razvrstijo sistemi UI, ki so na podlagi ustreznega prava Unije in nacionalnega
    prava dovoljeni za uporabo s strani ali v imenu pristojnih javnih organov ali
    institucij, organov, uradov ali agencij Unije, zadolženih za naloge na področju
    migracij, azila in upravljanja nadzora meja, kot so poligrafi in podobna orodja,
    za ocenjevanje nekaterih tveganj, ki jih predstavljajo fizične osebe, ki vstopajo
    na ozemlje države članice ali zaprosijo za vizum ali azil, za pomoč pristojnim
    javnim organom pri obravnavi, vključno s povezano oceno zanesljivosti dokazov,
    prošenj za azil, vizumov in dovoljenj za prebivanje ter s tem povezanih pritožb
    zaradi ugotavljanja upravičenosti fizičnih oseb, ki zaprosijo za status, za namene
    odkrivanja, priznavanja ali identifikacije fizičnih oseb v okviru upravljanja
    migracij, azila in nadzora meja, z izjemo preverjanja potnih listin. Sistemi UI
    na področju migracij, azila in upravljanja nadzora meja, ki jih zajema ta uredba,
    bi morali biti skladni z ustreznimi postopkovnimi zahtevami iz Uredbe (ES) št. 810/2009
    Evropskega parlamenta in Sveta (32), Direktive 2013/32/EU Evropskega parlamenta
    in Sveta (33) ter drugega ustreznega prava Unije. Države članice ali institucije,
    organi, uradi ali agencije Unije v nobenem primeru ne bi smeli uporabljati sistemov
    UI na področju migracij, azila in upravljanja nadzora meja kot sredstvo za izogibanje
    svojim mednarodnim obveznostim iz Konvencije ZN o statusu beguncev, podpisane
    v Ženevi 28. julija 1951, kakor je bila spremenjena s Protokolom z dne 31. januarja
    1967. Prav tako se ne smejo uporabljati za kakršno koli kršitev načela nevračanja
    ali za odrekanje varnih in učinkovitih zakonitih poti na ozemlje Unije, vključno
    s pravico do mednarodne zaščite.
- id_elementa: rct_61
  tocka: 61
  vsebina: 'Nekatere sisteme UI, namenjene razsojanju in demokratičnim procesom, bi
    bilo treba razvrstiti med sisteme visokega tveganja zaradi njihovega potencialno
    pomembnega vpliva na demokracijo, pravno državo, osebne svoboščine ter pravico
    do učinkovitega pravnega sredstva in nepristranskega sodišča. Zlasti zato, da
    bi zmanjšali tveganja morebitnih pristranskosti, napak in nepreglednosti, je primerno,
    da se visokotvegani sistemi UI, namenjeni uporabi s strani sodnega organa ali
    v njegovem imenu za pomoč sodnim organom pri raziskovanju in razlagi dejstev in
    prava ter pri uporabi prava za konkreten sklop dejstev, opredelijo kot sistemi
    visokega tveganja. Tudi sisteme UI, ki naj bi jih za te namene uporabljali organi
    za alternativno reševanje sporov, bi bilo treba šteti za sisteme visokega tveganja,
    če imajo rezultati postopkov alternativnega reševanja sporov pravne učinke za
    stranke. Orodja UI se lahko uporabljajo kot pomoč sodnikom pri odločanju ali podpora
    neodvisnosti sodstva, vendar jih ne bi smela nadomeščati: končno odločanje mora
    ostati dejavnost, ki jo vodi človek. Razvrščanje sistemov UI kot sistemov visokega
    tveganja pa se ne bi smelo uporabljati tudi za sisteme UI, namenjene izključno
    pomožnim upravnim dejavnostim, ki ne vplivajo na dejansko razsojanje v posameznih
    primerih, kot so anonimizacija ali psevdonimizacija sodnih odločb, dokumentov
    ali podatkov, komunikacije med osebjem ali upravnih nalog.'
- id_elementa: rct_62
  tocka: 62
  vsebina: Brez poseganja v pravila iz Uredbe (EU) 2024/900 Evropskega parlamenta
    in Sveta (34) ter za obravnavanje tveganj neupravičenega zunanjega poseganja v volilno
    pravico iz člena 39 Listine in nesorazmernih učinkov na demokracijo in pravno
    državo bi bilo treba sisteme UI, namenjene vplivanju na izid volitev ali referenduma
    ali na volilno vedenje fizičnih oseb pri glasovanju na volitvah ali referendumih,
    razvrstiti kot visokotvegane sisteme UI, razen kadar gre za sisteme UI, pri katerih
    fizične osebe niso neposredno izpostavljene njihovim izhodnim podatkom, kot so
    orodja, ki se uporabljajo za organizacijo, optimizacijo in strukturiranje političnih
    kampanj z upravnega in logističnega vidika.
- id_elementa: rct_63
  tocka: 63
  vsebina: Dejstva, da je sistem UI na podlagi te uredbe razvrščen kot visokotvegani
    sistem UI, se ne bi smelo razlagati tako, da pomeni, da je njegova uporaba zakonita
    na podlagi drugih aktov prava Unije ali na podlagi nacionalnega prava, združljivim
    s pravom Unije, kot so varstvo osebnih podatkov, uporaba poligrafov in podobnih
    orodij ali drugih sistemov za zaznavanje čustvenega stanja fizičnih oseb. Vsaka
    taka uporaba bi se morala še naprej izvajati izključno v skladu z veljavnimi zahtevami,
    ki izhajajo iz Listine ter veljavnih aktov sekundarnega prava Unije in nacionalnega
    prava. Te uredbe ne bi smeli razumeti kot pravne podlage za obdelavo osebnih podatkov,
    vključno s posebnimi vrstami osebnih podatkov, kadar je to ustrezno, razen če
    je v tej uredbi izrecno določeno drugače.
- id_elementa: rct_64
  tocka: 64
  vsebina: Da bi zmanjšali tveganja iz visokotveganih sistemov UI, ki so dani na trg
    ali v uporabo, in zagotovili visoko raven zanesljivosti, bi bilo treba za visokotvegane
    sisteme UI uporabljati nekatere obvezne zahteve in pri tem upoštevati predvideni
    namen in kontekst uporabe sistema UI ter sistem obvladovanja tveganja, ki ga vzpostavi
    ponudnik. Ponudniki bi pri ukrepih, ki jih sprejmejo za izpolnjevanje obveznih
    zahtev iz te uredbe, morali upoštevati splošno priznane najsodobnejše tehnološke
    dosežke na področju UI; ti ukrepi bi morali biti sorazmerni in učinkoviti za doseganje
    ciljev te uredbe. Kot je pojasnjeno v obvestilu Komisije „Modri vodnik“ o izvajanju
    pravil EU o proizvodih iz leta 2022, je na podlagi novega zakonodajnega okvira
    splošno pravilo, da se več kot en pravni akt harmonizacijske zakonodaje Unije
    lahko uporablja za en proizvod, saj se lahko dostopnost ali dajanje v uporabo
    izvede le, če je proizvod skladen z vso veljavno harmonizacijsko zakonodajo Unije.
    Nevarnosti sistemov UI, za katere veljajo zahteve iz te uredbe, se nanašajo na
    vidike, ki se razlikujejo od obstoječe harmonizacijske zakonodaje Unije, zato
    naj bi zahteve iz te uredbe dopolnjevale obstoječi del harmonizacijske zakonodaje
    Unije. Na primer stroji ali medicinski pripomočki, ki vključujejo sistem UI, lahko
    pomenijo tveganja, ki v bistvenih zdravstvenih in varnostnih zahtevah iz ustrezne
    harmonizirane zakonodaje Unije niso zajeta, saj navedeno sektorsko pravo ne obravnava
    tveganj, značilnih za sisteme UI. To zahteva hkratno in dopolnjevalno uporabo
    različnih zakonodajnih aktov. Da bi zagotovili doslednost in preprečili nepotrebno
    upravno breme ali nepotrebne stroške, bi morali ponudnikom proizvoda, ki vsebuje
    enega ali več visokotveganih sistemov UI, za katere se uporabljajo zahteve iz
    te uredbe in harmonizacijske zakonodaje Unije, ki temelji na novem zakonodajnem
    okviru in je navedena v prilogi k tej uredbi, omogočiti prožnost glede operativnih
    odločitev o tem, kako na optimalen način zagotoviti skladnost proizvoda, ki vsebuje
    enega ali več sistemov UI, z vsemi veljavnimi zahtevami harmonizirane zakonodaje
    Unije. Ta prožnost bi lahko na primer pomenila odločitev ponudnika, da del potrebnih
    postopkov testiranja in poročanja, informacij in dokumentacije, ki se zahtevajo
    na podlagi te uredbe, vključi v dokumentacijo in postopke, ki že obstajajo in
    se zahtevajo na podlagi harmonizacijske zakonodaje Unije, ki temelji na novem
    zakonodajnem okviru in je navedena v prilogi k tej uredbi. To nikakor ne bi smelo
    ogroziti obveznosti ponudnika, da izpolnjuje vse veljavne zahteve.
- id_elementa: rct_65
  tocka: 65
  vsebina: Sestavni del sistema obvladovanja tveganja bi moral biti neprekinjen ponavljajoč
    se proces, ki se načrtuje in izvaja v celotnem življenjskem ciklu visokotveganega
    sistema UI. Ta proces bi moral biti usmerjen v prepoznavanje in zmanjšanje relevantnih
    tveganj sistemov UI za zdravje, varnost in temeljne pravice. Sistem obvladovanja
    tveganj bi bilo treba redno pregledovati in posodabljati, da bi zagotovili njegovo
    stalno učinkovitost ter utemeljitev in dokumentiranje vseh pomembnih odločitev
    in ukrepov, sprejetih v skladu s to uredbo. S tem postopkom bi bilo treba zagotoviti,
    da ponudnik opredeli tveganja ali škodljive vplive ter izvaja ukrepe za zmanjšanje
    znanih in razumno predvidljivih tveganj sistemov UI za zdravje, varnost in temeljne
    pravice glede na njihov predvideni namen in razumno predvidljivo napačno uporabo,
    vključno z morebitnimi tveganji, ki izhajajo iz interakcije med sistemom UI in
    okoljem, v katerem deluje. V okviru sistema obvladovanja tveganj bi bilo treba
    sprejeti najprimernejše ukrepe za obvladovanje tveganja glede na najsodobnejše
    tehnološke dosežke na področju UI. Ponudnik bi moral pri opredeljevanju najustreznejših
    ukrepov za obvladovanje tveganja dokumentirati in pojasniti sprejete odločitve
    ter po potrebi vključiti strokovnjake in zunanje deležnike. Pri identifikaciji
    razumno predvidljive napačne uporabe visoko tveganih sistemov UI bi moral ponudnik
    zajeti uporabe sistemov UI, za katere se kljub temu, da niso neposredno zajete
    s predvidenim namenom in določene v navodilih za uporabo, lahko razumno pričakuje,
    da bodo posledica enostavno predvidljivega človeškega vedenja v okviru posebnih
    značilnosti in uporabe določenega sistema UI. Vse znane ali predvidljive okoliščine,
    povezane z uporabo visokotveganega sistema UI v skladu s predvidenim namenom ali
    v razmerah razumno predvidljive napačne uporabe, ki lahko povzročijo tveganja
    za zdravje in varnost ali temeljne pravice, bi morale biti vključene v navodila
    za uporabo, ki jih zagotovi ponudnik. S tem se zagotovi, da je uvajalec seznanjen
    z njimi in jih upošteva pri uporabi visokotveganega sistema UI. Pri opredeljevanju
    in izvajanju ukrepov za zmanjšanje tveganja za predvidljivo napačno uporabo na
    podlagi te uredbe ponudnik v okviru obravnavanja predvidljive napačne uporabe
    ne bi smel zahtevati posebnega dodatnega učenja za visokotvegani sistem UI. Vendar
    se ponudnike spodbuja, naj po potrebi in če je to ustrezno razmislijo o takih
    dodatnih ukrepih za učenje, da bi ublažili razumno predvidljive napačne uporabe.
- id_elementa: rct_66
  tocka: 66
  vsebina: Za visokotvegane sisteme UI bi morale veljati zahteve glede obvladovanja
    tveganja, kakovosti in relevantnosti uporabljenih naborov podatkov, tehnične dokumentacije
    in vodenja evidenc, preglednosti in zagotavljanja informacij uvajalcem, človekovega
    nadzora ter robustnosti, točnosti in varnosti. Te zahteve so potrebne za učinkovito
    zmanjšanje tveganj za zdravje, varnost in temeljne pravice. Ker ni v razumni meri
    na voljo drugih manj omejevalnih ukrepov za trgovino, te zahteve ne predstavljajo
    neupravičene omejitve trgovine.
- id_elementa: rct_67
  tocka: 67
  vsebina: Visokokakovostni podatki in dostop do njih imajo ključno vlogo pri zagotavljanju
    strukture in zmogljivosti številnih sistemov UI, zlasti kadar se uporabljajo tehnike,
    ki vključujejo učenje modelov, s katerim bi zagotovili, da bo visokotvegani sistem
    UI deloval, kot je predvideno, in varno ter da ne bo postal vir diskriminacije,
    ki je prepovedana s pravom Unije. Visokokakovostni nabori učnih, testnih in validacijskih
    podatkov zahtevajo izvajanje ustreznih prakse vodenja in upravljanja podatkov.
    Nabori učnih, testnih in validacijskih podatkov, vključno z oznakami, bi morali
    biti ustrezni, dovolj reprezentativni in v največji možni meri brez napak in popolni
    glede na predvideni namen. Da bi olajšali skladnost s pravom Unije o varstvu podatkov,
    kot je Uredba (EU) 2016/679, bi morale prakse vodenja in upravljanja podatkov
    v primeru osebnih podatkov vključevati preglednost prvotnega namena zbiranja podatkov.
    Nabori podatkov bi morali imeti tudi ustrezne statistične lastnosti, tudi kar
    zadeva osebe ali skupine oseb, v zvezi s katerimi naj bi se uporabljal visokotvegani
    sistem UI, s posebnim poudarkom na zmanjševanju morebitnih pristranskosti v naborih
    podatkov, ki bi lahko vplivale na zdravje in varnost oseb, negativno vplivale
    na temeljne pravice ali povzročile diskriminacijo, prepovedano na podlagi prava
    Unije, zlasti kadar izhodni podatki vplivajo na vhodne podatke za prihodnje operacije
    (povratne zanke). Na primer, pristranskost je lahko inherentno prisotna v osnovnih
    naborih podatkov, zlasti kadar se uporabljajo pretekli podatki, ali se ustvari,
    ko se sistemi izvajajo v realnih razmerah. Takšna inherentna pristranskost bi
    lahko vplivala na rezultate sistemov UI in se tudi običajno postopoma povečuje,
    zaradi česar se ohranja in povečuje tudi obstoječa diskriminacija, zlasti za osebe,
    ki pripadajo določenim ranljivim skupinam, vključno z rasnimi ali etničnimi skupinami.
    Zahteva, da morajo biti nabori podatkov čim bolj popolni in brez napak, ne bi
    smela vplivati na uporabo tehnik za ohranjanje zasebnosti v okviru razvoja in
    testiranja sistemov UI. Nabori podatkov morali zlasti v obsegu, ki ga zahteva
    njihov predvideni namen, upoštevati lastnosti, značilnosti ali elemente, ki so
    značilni za določeno geografsko, kontekstualno, vedenjsko ali funkcionalno okolje,
    v katerem naj bi se uporabljal sistem UI. Zahteve v zvezi z upravljanjem podatkov
    se lahko izpolnijo s pomočjo tretjih oseb, ki ponujajo certificirane storitve
    zagotavljanja skladnosti s predpisi, vključno s preverjanjem upravljanja podatkov,
    celovitosti nabora podatkov, praks učenja, validacije in testiranja podatkov,
    če je zagotovljena skladnost z zahtevami glede podatkov iz te uredbe.
- id_elementa: rct_68
  tocka: 68
  vsebina: Za razvoj in ocenjevanje visokotveganih sistemov UI bi morali imeti nekateri
    akterji, kot so ponudniki, priglašeni organi in drugi ustrezni subjekti, kot evropska
    vozlišča za digitalne inovacije, centri za testiranje in eksperimentiranje ter
    raziskovalci, možnost dostopa do visokokakovostnih naborov podatkov in njihove
    uporabe na ustreznih področjih dejavnosti, povezanih s to uredbo. Evropski skupni
    podatkovni prostori, ki jih je vzpostavila Komisija, ter olajšanje souporabe podatkov
    med podjetji in z vlado v javnem interesu bodo bistveni za zagotavljanje zaupanja
    vrednega, odgovornega in nediskriminatornega dostopa do visokokakovostnih podatkov
    za učenje, potrjevanje in testiranje sistemov UI. Evropski zdravstveni podatkovni
    prostor bo na področju zdravja na primer olajšal nediskriminatoren dostop do zdravstvenih
    podatkov in učenje algoritmov UI na teh naborih podatkov na varen, pravočasen,
    pregleden in zaupanja vreden način ter z ustreznim institucionalnim upravljanjem.
    Ustrezni pristojni organi, vključno s sektorskimi, ki zagotavljajo ali podpirajo
    dostop do podatkov, lahko podpirajo tudi zagotavljanje visokokakovostnih podatkov
    za učenje, validacijo in testiranje sistemov UI.
- id_elementa: rct_69
  tocka: 69
  vsebina: Pravica do zasebnosti in varstva osebnih podatkov mora biti zagotovljena
    v celotni življenjski dobi sistema UI. V zvezi s tem se pri obdelavi osebnih podatkov
    uporabljata načeli najmanjšega obsega podatkov ter vgrajenega in privzetega varstva
    podatkov, kot sta določeni v pravu Unije o varstvu podatkov. Ukrepi, ki jih ponudniki
    sprejmejo za zagotovitev skladnosti s temi načeli, lahko vključujejo ne le anonimizacijo
    in šifriranje, temveč tudi uporabo tehnologije, ki omogoča vnos algoritmov v podatke
    in učenje sistemov UI brez prenosa med stranmi ali kopiranja samih neobdelanih
    ali strukturiranih podatkov in brez poseganja v zahteve glede upravljanja podatkov
    iz te uredbe.
- id_elementa: rct_70
  tocka: 70
  vsebina: Da bi zaščitili pravico drugih pred diskriminacijo, ki bi lahko nastala
    zaradi pristranskosti v sistemih UI, bi morali imeti ponudniki možnost, da izjemoma,
    če je to nujno potrebno za zagotavljanje odkrivanja in popravljanja pristranskosti
    v zvezi z visokotveganimi sistemi UI, ob upoštevanju ustreznih zaščitnih ukrepov
    za temeljne pravice in svoboščine fizičnih oseb ter ob uporabi vseh veljavnih
    pogojev iz te uredbe ter pogojev iz uredb (EU) 2016/679 in (EU) 2018/1725 ter
    Direktive (EU) 2016/680, obdelujejo tudi posebne kategorije osebnih podatkov kot
    zadevo bistvenega javnega interesa v smislu člena 9(2), točka (g), Uredbe (EU)
    2016/679 in člena 10(2), točka (g), Uredbe (EU) 2018/1725.
- id_elementa: rct_71
  tocka: 71
  vsebina: Razumljive informacije o tem, kako so bili visokotvegani sistemi UI razviti
    in kako delujejo skozi celotno življenjsko dobo, so bistvene za omogočanje sledljivosti
    teh sistemov, preverjanje skladnosti z zahtevami iz te uredbe ter spremljanje
    njihovega delovanja in spremljanje po dajanju na trg. To zahteva vodenje evidenc
    in razpoložljivost tehnične dokumentacije, ki vsebuje informacije, potrebne za
    oceno skladnosti sistema UI z ustreznimi zahtevami in olajšanje spremljanja po
    dajanju na trg. Takšne informacije bi morale vključevati splošne značilnosti,
    zmogljivosti in omejitve sistema, uporabljene algoritme, podatke, postopke učenja,
    testiranja in potrjevanja ter dokumentacijo o ustreznem sistemu obvladovanja tveganja
    in biti pripravljene v jasni in celoviti obliki. Tehnično dokumentacijo bi bilo
    treba ustrezno posodabljati v celotni življenjski dobi sistema UI. Poleg tega
    bi morali visokotvegani sistemi UI tehnično omogočati samodejno beleženje dogodkov
    z dnevniki v celotni življenjski dobi sistema.
- id_elementa: rct_72
  tocka: 72
  vsebina: Pri reševanju problemov v zvezi z nepreglednostjo in kompleksnostjo nekaterih
    sistemov UI ter za pomoč uvajalcem pri izpolnjevanju njihovih obveznosti iz te
    uredbe bi bilo treba za visokotvegane sisteme UI zahtevati preglednost, preden
    se dajo na trg ali v uporabo. Visokotvegani sistemi UI bi morali biti zasnovani
    tako, da bi uvajalci lahko razumeli, kako sistem UI deluje, ocenili njegovo funkcionalnost
    ter razumeli njegove prednosti in omejitve. Visokotveganim sistemom UI bi morale
    biti priložene ustrezne informacije v obliki navodil za uporabo. Takšne informacije
    bi morale vključevati značilnosti, zmogljivosti in omejitve zmogljivosti sistema
    UI. Ti naj bi zajemali informacije o morebitnih znanih in predvidljivih okoliščinah,
    povezanih z uporabo visokotveganega sistema UI, vključno z ukrepi uvajalcev, ki
    lahko vplivajo na vedenje in zmogljivost sistema, v katerih lahko sistem UI povzroči
    tveganja za zdravje, varnost in temeljne pravice, o spremembah, ki jih je ponudnik
    vnaprej določil in ocenil glede skladnosti, ter o ustreznih ukrepih za človeški
    nadzor, vključno z ukrepi za lažjo razlago izhodnih podatkov sistema UI s strani
    uvajalcev. Preglednost, vključno s priloženimi navodili za uporabo, bi morala
    pomagati uvajalcem pri uporabi sistema in sprejemanju informiranih odločitev.
    Uvajalci bi morali biti med drugim v boljšem položaju za pravilno izbiro sistema,
    ki ga nameravajo uporabljati glede na obveznosti, ki veljajo zanje, biti poučeni
    o nameravani in izključeni uporabi ter pravilno in ustrezno uporabljati sistem
    UI. Da bi izboljšali čitljivost in dostopnost informacij, vključenih v navodila
    za uporabo, bi bilo treba, kadar je ustrezno vključiti ponazoritvene primere,
    na primer glede omejitev ter predvidene in izključene uporabe sistema UI. Ponudniki
    bi morali zagotoviti, da vsa dokumentacija, vključno z navodili za uporabo, vsebuje
    smiselne, celovite, dostopne in razumljive informacije, ob upoštevanju potreb
    in predvidljivega znanja ciljnih uvajalcev. Navodila za uporabo bi morala biti
    na voljo v jeziku, ki ga določi zadevna država članica in ga ciljni uvajalci brez
    težav razumejo.
- id_elementa: rct_73
  tocka: 73
  vsebina: Visokotvegani sistemi UI bi morali biti zasnovani in razviti tako, da lahko
    fizične osebe nadzorujejo njihovo delovanje, zagotavljajo, da se uporabljajo,
    kot je bilo predvideno, in da se njihovi vplivi obravnavajo v celotnem življenjskem
    ciklu sistema. V ta namen bi moral ponudnik sistema pred dajanjem sistema na trg
    ali v uporabo določiti ustrezne ukrepe za človeški nadzor. Zlasti bi morali taki
    ukrepi, kadar je primerno, zagotavljati, da za sistem veljajo vgrajene operativne
    omejitve, ki jih sistem sam ne more razveljaviti, da se sistem odziva na človeškega
    operaterja ter da imajo fizične osebe, ki jim je bil dodeljen človekov nadzor,
    potrebne kompetence, usposobljenost in pooblastila za opravljanje te vloge. Prav
    tako je bistveno po potrebi zagotoviti, da visokotvegani sistemi UI vključujejo
    mehanizme za usmerjanje in obveščanje fizične osebe, ki ji je bil dodeljen človeški
    nadzor, za sprejemanje informiranih odločitev o tem, ali, kdaj in kako posredovati,
    da bi se izognili negativnim posledicam ali tveganjem, ali ustaviti sistem, če
    ne deluje, kot je bilo predvideno. Glede na pomembne posledice, ki jih napačno
    ujemanje v nekaterih sistemih za biometrično identifikacijo ljudi pomeni za osebe,
    je za te sisteme ustrezno določiti okrepljeno zahtevo po človekovem nadzoru, tako
    da uvajalec ne more sprejeti ukrepa ali odločitve na podlagi identifikacije, ki
    izhaja iz sistema, če tega nista ločeno preverili in potrdili vsaj dve fizični
    osebi. Ti osebi sta lahko iz enega ali več subjektov in vključujeta osebo, ki
    upravlja ali uporablja sistem. Ta zahteva ne bi smela ustvariti nepotrebnega bremena
    ali zamud, in lahko bi zadoščalo, da bi se ločena preverjanja različnih oseb samodejno
    zabeležila v dnevnikih, ki jih ustvari sistem. Glede na posebnosti področij preprečevanja,
    odkrivanja in preiskovanja kaznivih dejanj, migracij, nadzora meje in azila se
    ta zahteva ne bi smela uporabljati, kadar je v skladu s pravom Unije ali nacionalnim
    pravom uporaba te zahteve nesorazmerna.
- id_elementa: rct_74
  tocka: 74
  vsebina: Visokotvegani sistemi UI bi morali v celotni življenjski dobi delovati
    dosledno ter izpolnjevati ustrezno raven točnosti, robustnosti in kibernetske
    varnosti glede na njihov predvideni namen in v skladu s splošno priznanimi najsodobnejšimi
    tehnološkimi dosežki. Komisijo ter ustrezne organizacije in deležnike se spodbuja,
    naj ustrezno upoštevajo zmanjšanje tveganj in negativne učinke sistema UI. Pričakovano
    raven metrik zmogljivosti bi bilo treba navesti v priloženih navodilih za uporabo.
    Ponudniki so pozvani, naj te informacije sporočijo uvajalcem na jasen in lahko
    razumljiv način, brez nesporazumov ali zavajajočih izjav. Namen prava Unije o zakonskem
    meroslovju, vključno z direktivama 2014/31/EU (35) in 2014/32/EU (36) Evropskega
    parlamenta in Sveta, je zagotoviti točnost meritev ter prispevati k preglednosti
    in poštenosti trgovinskih poslov. V zvezi s tem bi morala Komisija v sodelovanju
    z ustreznimi deležniki in organizacijami, kot so organi za meroslovje in primerjalno
    analizo, po potrebi spodbujati razvoj referenčnih vrednosti in metodologij merjenja
    za sisteme UI. Pri tem bi se morala Komisija seznaniti z mednarodnimi partnerji,
    ki se ukvarjajo z meroslovjem in ustreznimi kazalniki merjenja v zvezi z UI, ter
    z njimi sodelovati.
- id_elementa: rct_75
  tocka: 75
  vsebina: Tehnična robustnost je ključna zahteva za visokotvegane sisteme UI. Morali
    bi biti odporni na škodljivo ali kako drugače nezaželeno ravnanje, ki je lahko
    posledica omejitev znotraj sistema ali okolja, v katerem sistem deluje (npr. napake,
    okvare, nedoslednosti, nepričakovane situacije). Zato bi bilo treba sprejeti tehnične
    in organizacijske ukrepe za zagotovitev odpornosti visokotveganih sistemov UI,
    na primer z zasnovo in razvojem ustreznih tehničnih rešitev za preprečevanje ali
    zmanjšanje škodljivega ali drugače nezaželenega vedenja. Takšne tehnične rešitve
    lahko na primer vključujejo mehanizme, ki sistemu omogočajo varno prekinitev delovanja
    (načrti varne odpovedi), če so prisotne določene nepravilnosti ali delovanje poteka
    zunaj določenih vnaprej določenih meja. Neuspešna zaščita pred temi tveganji bi
    lahko imela varnostne posledice ali negativno vplivala na temeljne pravice, na
    primer zaradi napačnih odločitev ali napačnih ali pristranskih izhodnih podatkov,
    ki jih ustvari sistem UI.
- id_elementa: rct_76
  tocka: 76
  vsebina: Kibernetska varnost ima ključno vlogo pri zagotavljanju odpornosti sistemov
    UI proti poskusom spreminjanja njihove uporabe, vedenja, zmogljivosti ali ogrožanja
    njihovih varnostnih lastnosti s strani zlonamernih tretjih oseb, ki izkoriščajo
    šibke točke sistema. Kibernetski napadi na sisteme UI lahko izkoristijo posebna
    sredstva UI, kot so nabori učnih podatkov (npr. zastrupitev podatkov) ali naučeni
    modeli (npr. nasprotovalni napadi ali sklepanje o članstvu), ali pa šibke točke
    digitalnih sredstev sistema UI ali osnovne infrastrukture IKT. Da bi zagotovili
    raven kibernetske varnosti, ki ustreza tveganjem, bi morali ponudniki visokotveganih
    sistemov UI sprejeti ustrezne ukrepe, kot je varnostni nadzor, in pri tem po potrebi
    tudi upoštevati osnovne infrastrukture IKT.
- id_elementa: rct_77
  tocka: 77
  vsebina: Brez poseganja v zahteve v zvezi z robustnostjo in natančnostjo iz te uredbe
    se lahko skladnost visokotveganih sistemov UI, ki spadajo na področje uporabe
    uredbe Evropskega parlamenta in Sveta o horizontalnih zahtevah glede kibernetske
    varnosti za izdelke z digitalnimi elementi, v skladu z navedeno uredbo, z zahtevami
    glede kibernetske varnosti iz te uredbe dokaže z izpolnjevanjem bistvenih zahtev
    glede kibernetske varnosti iz navedene uredbe. Če visokotvegani sistemi UI izpolnjujejo
    bistvene zahteve iz uredbe o horizontalnih zahtevah glede kibernetske varnosti
    za izdelke z digitalnimi elementi, štejejo za skladne z zahtevami glede kibernetske
    varnosti iz te uredbe, če je izpolnjevanje navedenih zahtev dokazano v EU izjavi
    o skladnosti ali delih izjave, izdane na podlagi navedene uredbe. V ta namen bi
    bilo treba pri oceni tveganj za kibernetsko varnost, povezanih s proizvodom z digitalnimi
    elementi, razvrščenimi kot visokotvegani sistem UI v skladu s to uredbo, ki se
    izvede na podlagi uredbe o horizontalnih zahtevah glede kibernetske varnosti za
    izdelke z digitalnimi elementi, upoštevati tveganja za kibernetsko odpornost sistema
    UI na poskuse nepooblaščenih tretjih oseb, da z izkoriščanjem šibkih točk sistema
    spremenijo njegovo uporabo, vedenje ali zmogljivost, vključno s šibkimi točkami,
    ki so specifične za UI, kot so zastrupitev podatkov ali nasprotovalni napadi,
    ter v zvezi s tveganji za temeljne pravice, kot je zahtevano v tej uredbi.
- id_elementa: rct_78
  tocka: 78
  vsebina: Postopek ugotavljanja skladnosti iz te uredbe bi bilo treba uporabljati
    v zvezi z bistvenimi zahtevami glede kibernetske varnosti proizvoda z digitalnimi
    elementi, ki jih zajema uredba o horizontalnih zahtevah glede kibernetske varnosti
    za izdelke z digitalnimi elementi in je razvrščen kot visokotvegani sistem UI
    na podlagi te uredbe. Vendar to pravilo ne bi smelo povzročiti znižanja potrebne
    ravni zanesljivosti za kritične proizvode z digitalnimi elementi, ki jih zajema
    uredba o horizontalnih zahtevah glede kibernetske varnosti za izdelke z digitalnimi
    elementi. Zato z odstopanjem od tega pravila za visokotvegane sisteme UI, ki spadajo
    na področje uporabe te uredbe in so opredeljeni tudi kot pomembni in kritični
    proizvodi z digitalnimi elementi na podlagi uredbe o horizontalnih zahtevah glede
    kibernetske varnosti za izdelke z digitalnimi elementi ter se zanje uporablja
    postopek ugotavljanja skladnosti na podlagi notranjega nadzora iz ene od prilog
    k tej uredbi, veljajo določbe o ugotavljanju skladnosti iz uredbe o horizontalnih
    zahtevah glede kibernetske varnosti za izdelke z digitalnimi elementi, kar zadeva
    bistvene zahteve glede kibernetske varnosti iz navedene uredbe. V tem primeru
    bi bilo treba za vse druge vidike, ki jih zajema ta uredba, uporabljati ustrezne
    določbe o ugotavljanju skladnosti na podlagi notranjega nadzora iz ene od prilog
    k tej uredbi. Komisija bi morala na podlagi poznavanja področja in strokovnega
    znanja agencije ENISA o politiki kibernetske varnosti in nalogah, dodeljenih agenciji
    ENISA na podlagi Uredbe (EU) 2019/881 Evropskega parlamenta in Sveta (37), sodelovati
    z agencijo ENISA pri vprašanjih, povezanih s kibernetsko varnostjo sistemov UI.
- id_elementa: rct_79
  tocka: 79
  vsebina: Primerno je, da določena fizična ali pravna oseba, opredeljena kot ponudnik,
    prevzame odgovornost za dajanje visokotveganega sistema UI na trg ali v uporabo,
    ne glede na to, ali je ta oseba tista, ki je zasnovala ali razvila sistem.
- id_elementa: rct_80
  tocka: 80
  vsebina: Kot podpisnice Konvencije Organizacije združenih narodov o pravicah invalidov
    so Unija in države članice pravno zavezane, da ščitijo invalide pred diskriminacijo
    in spodbujajo njihovo enakost, jim zagotovijo, da imajo enako kot drugi dostop
    do informacijskih in komunikacijskih tehnologij in sistemov, ter da se spoštuje
    njihova zasebnost. Ob vse večjem pomenu in uporabi sistemov UI bi morala uporaba
    načel univerzalnega oblikovanja pri vseh novih tehnologijah in storitvah zagotoviti
    popoln in enakopraven dostop vsem, ki so lahko izpostavljeni tehnologijam UI ali
    te tehnologije uporabljajo, tudi invalidom, na način, ki v celoti upošteva njihovo
    prirojeno dostojanstvo in raznolikost. Zato je bistvenega pomena, da ponudniki
    zagotavljajo popolno skladnost z zahtevami glede dostopnosti, tudi z Direktivo
    (EU) 2016/2102 Evropskega parlamenta in Sveta (38) in Direktivo (EU) 2019/882.
    Ponudniki bi morali zagotoviti skladnost s temi zahtevami že pri zasnovi. Zato
    bi bilo treba potrebne ukrepe v čim večji meri vključiti v zasnovo visokotveganega
    sistema UI.
- id_elementa: rct_81
  tocka: 81
  vsebina: Ponudnik bi moral vzpostaviti zanesljiv sistem upravljanja kakovosti, zagotoviti
    izvedbo zahtevanega postopka ugotavljanja skladnosti, pripraviti ustrezno dokumentacijo
    in vzpostaviti robusten sistem spremljanja po dajanju na trg. Ponudniki visokotveganih
    sistemov UI, za katere veljajo obveznosti v zvezi s sistemi upravljanja kakovosti
    na podlagi ustreznega sektorskega prava Unije, bi morali imeti možnost, da elemente
    sistema upravljanja kakovosti iz te uredbe vključijo v obstoječi sistem upravljanja
    kakovosti, določen v navedenem drugem sektorskem pravu Unije. Pri prihodnjih dejavnostih
    standardizacije ali smernicah, ki jih sprejme Komisija, bi bilo treba upoštevati
    tudi dopolnjevanje med to uredbo in obstoječim sektorskim pravom Unije. Javni
    organi, ki visokotvegane sisteme UI dajo v uporabo za lastno uporabo, lahko sprejmejo
    in izvajajo pravila za sistem upravljanja kakovosti kot del sistema upravljanja
    kakovosti, sprejetega bodisi na nacionalni ali na regionalni ravni, ob upoštevanju
    posebnosti sektorja ter pristojnosti in organizacije zadevnega javnega organa.
- id_elementa: rct_82
  tocka: 82
  vsebina: Da se omogoči izvajanje te uredbe in ustvarijo enaki konkurenčni pogoji
    za operaterje ter ob upoštevanju različnih oblik omogočanja dostopnosti digitalnih
    proizvodov, je pomembno zagotoviti, da lahko oseba s sedežem v Uniji v vseh okoliščinah
    organom zagotovi vse potrebne informacije o skladnosti sistema UI. Zato bi morali
    ponudniki s sedežem v tretjih državah pred dajanjem svojih sistemov UI na voljo
    v Uniji, s pisnim pooblastilom imenovati pooblaščenega zastopnika s sedežem v Uniji.
    Ta pooblaščeni zastopnik ima ključno vlogo pri zagotavljanju skladnosti visokotveganih
    sistemov UI, ki jih ti ponudniki, ki nimajo sedeža v Uniji, dajejo na trg ali
    v uporabo v Uniji, in je njihova kontaktna oseba s sedežem v Uniji.
- id_elementa: rct_83
  tocka: 83
  vsebina: Glede na naravo in kompleksnost verige vrednosti za sisteme UI ter v skladu
    z novim zakonodajnim okvirom je bistveno zagotoviti pravno varnost in olajšati
    skladnost s to uredbo. Zato je treba pojasniti vlogo in posebne obveznosti zadevnih
    operaterjev v tej verigi vrednosti, kot so uvozniki in distributerji, ki lahko
    prispevajo k razvoju sistemov UI. V nekaterih situacijah bi lahko ti operaterji
    imeli več kot eno vlogo hkrati in bi morali zato kumulativno izpolnjevati vse
    zadevne obveznosti, povezane s temi vlogami. Tako bi na primer operater lahko
    hkrati bil distributer in uvoznik.
- id_elementa: rct_84
  tocka: 84
  vsebina: Za zagotovitev pravne varnosti je treba pojasniti, da bi bilo treba pod
    določenimi pogoji vsakega distributerja, uvoznika, uvajalca ali druge tretje osebe
    šteti za ponudnika visokotveganega sistema UI in bi zato moral prevzeti vse zadevne
    obveznosti. To bi veljalo, če ta stranka svoje ime ali znamko vnese v visokotvegani
    sistem UI, ki je že dan na trg ali v uporabo, brez poseganja v pogodbene dogovore,
    ki določajo, da se obveznosti dodelijo drugače. To bi veljalo tudi, če ta stranka
    bistveno spremeni visokotvegani sistem UI, ki je že bil dan na trg ali v uporabo,
    na način, da ostane visokotvegani sistem UI v skladu s to uredbo, ali če spremeni
    predvideni namen sistema UI, vključno z sistemom UI za splošne namene, ki ni bil
    razvrščen kot sistem visokega tveganja in je že bil dan na trg ali v uporabo,
    na način, da sistem UI postane sistem visokega tveganja v skladu s to uredbo.
    Te določbe bi bilo treba uporabljati brez poseganja v bolj specifične določbe
    v okviru določene harmonizacijske zakonodaje, temelječe na novem zakonodajnem
    okviru, ki naj bi se uporabljala skupaj s to uredbo. Na primer člen 16(2) Uredbe
    (EU) 2017/745, v katerem je določeno, da nekatere spremembe ne bi smele šteti
    kot spremembe pripomočka, ki bi lahko vplivale na skladnost z veljavnimi zahtevami,
    bi bilo treba še naprej uporabljati za visokotvegane sisteme UI, ki so medicinski
    pripomočki v smislu navedene uredbe.
- id_elementa: rct_85
  tocka: 85
  vsebina: Sistemi UI za splošne namene se lahko uporabljajo kot samostojni visokotvegani
    sistemi UI ali pa so komponente drugih visokotveganih sistemov UI. Zato bi morali
    ponudniki takih sistemov zaradi njihove posebne narave in za zagotovitev pravične
    delitve odgovornosti v verigi vrednosti UI ne glede na to, ali lahko drugi ponudniki
    te sisteme uporabljajo kot samostojne visokotvegane sisteme UI ali kot komponente
    visokotveganih sistemov UI in če v tej uredbi ni določeno drugače, tesno sodelovati
    s ponudniki zadevnih visokotveganih sistemov UI, da bi jim omogočili izpolnjevanje
    obveznosti iz te uredbe, in s pristojnimi organi, ustanovljenimi na podlagi te
    uredbe.
- id_elementa: rct_86
  tocka: 86
  vsebina: Kadar na podlagi pogojev iz te uredbe ponudnik, ki je sistem UI prvotno
    dal na trg ali v uporabo, za namene te uredbe ne bi smel več šteti za ponudnika
    in če ta ponudnik ni izrecno izključil spremembe sistema UI v visokotvegani sistem
    UI, bi moral nekdanji ponudnik kljub temu tesno sodelovati in dati na voljo potrebne
    informacije ter zagotoviti razumno pričakovani tehnični dostop in drugo pomoč,
    ki so potrebni za izpolnjevanje obveznosti iz te uredbe, zlasti v zvezi s skladnostjo
    visokotveganih sistemov UI z ugotavljanjem skladnosti.
- id_elementa: rct_87
  tocka: 87
  vsebina: Poleg tega, kadar visokotvegani sistem UI, ki je varnostna komponenta proizvoda,
    ki spada na področje uporabe harmonizacijske zakonodaje Unije na podlagi novega
    zakonodajnega okvira, ni dan na trg ali v uporabo neodvisno od proizvoda, bi moral
    proizvajalec proizvoda, opredeljen v navedeni zakonodaji, izpolnjevati obveznosti
    ponudnika iz te uredbe in zlasti zagotoviti, da sistem UI, vgrajen v končni proizvod,
    izpolnjuje zahteve iz te uredbe.
- id_elementa: rct_88
  tocka: 88
  vsebina: V verigi vrednosti UI sisteme UI, orodja in storitve, pa tudi komponente
    ali procese, ki jih ponudnik vključi v sistem UI z različnimi cilji, vključno
    z učenjem modelov, ponovnim učenjem modelov, testiranjem in ocenjevanjem modelov,
    vključevanjem v programsko opremo ali drugimi vidiki razvoja modela, pogosto dobavlja
    več strani. Te strani imajo pomembno vlogo v verigi vrednosti v odnosu do ponudnika
    visokotveganega sistema UI, v katerega so vključeni njihovi sistemi UI, orodja,
    storitve, komponente ali procesi, in bi morale temu ponudniku v pisni obliki zagotoviti
    potrebne informacije, zmogljivosti, tehnični dostop in drugo pomoč na podlagi
    splošno priznanih najsodobnejših tehnoloških dosežkov, da bi lahko ponudnik v celoti
    izpolnjeval obveznosti iz te uredbe, ne da bi bile pri tem ogrožene njegove pravice
    intelektualne lastnine ali poslovne skrivnosti.
- id_elementa: rct_89
  tocka: 89
  vsebina: Za tretje osebe, ki javnosti omogočajo dostop do orodij, storitev, postopkov
    ali komponent UI, ki niso modeli UI za splošne namene, ne bi smela veljati obveznost
    glede izpolnjevanja zahtev, ki se nanašajo na odgovornosti v verigi vrednosti
    UI, zlasti do ponudnika, ki jih je uporabil ali vključil, če so ta orodja, storitve,
    postopki ali komponente UI dostopni na podlagi proste in odprtokodne licence.
    Razvijalce brezplačnih in odprtokodnih orodij, storitev, postopkov ali komponent
    UI, ki niso modeli UI za splošne namene, pa bi bilo treba spodbujati k izvajanju
    splošno sprejetih dokumentacijskih praks, kot so vzorčne kartice in podatkovni
    listi, da bi pospešili izmenjavo informacij v verigi vrednosti UI, kar bi omogočilo
    spodbujanje zaupanja vrednih sistemov UI v Uniji.
- id_elementa: rct_90
  tocka: 90
  vsebina: Komisija bi lahko razvila in priporočila prostovoljne vzorčne pogodbene
    pogoje med ponudniki visokotveganih sistemov UI in tretjimi osebami, ki zagotavljajo
    orodja, storitve, komponente ali procese, ki se uporabljajo ali vključujejo v visokotvegane
    sisteme UI, da bi olajšali sodelovanje v verigi vrednosti. Komisija bi morala
    pri oblikovanju prostovoljnih vzorčnih pogodbenih pogojev upoštevati morebitne
    pogodbene zahteve, ki se uporabljajo v posameznih sektorjih ali poslovnih primerih.
- id_elementa: rct_91
  tocka: 91
  vsebina: Glede na naravo sistemov UI ter tveganja za varnost in temeljne pravice,
    ki so morda povezana z njihovo uporabo, tudi kar zadeva potrebo po zagotovitvi
    ustreznega spremljanja zmogljivosti sistema UI v realnem življenju, je primerno
    določiti posebne odgovornosti za uvajalce. Uvajalci bi morali zlasti sprejeti
    ustrezne tehnične in organizacijske ukrepe za zagotovitev, da uporabljajo visokotvegane
    sisteme UI v skladu z navodili za uporabo, pri čemer bi bilo treba določiti nekatere
    druge obveznosti v zvezi s spremljanjem delovanja sistemov UI in v zvezi z vodenjem
    evidenc, če je to primerno. Poleg tega bi morali uvajalci zagotoviti, da imajo
    osebe, dodeljene za izvajanje navodil za uporabo in človeški nadzor, kot je določeno
    v tej uredbi, potrebne kompetence, zlasti ustrezno raven pismenosti, usposobljenosti
    in pooblastil na področju UI za pravilno izpolnjevanje teh nalog. Te obveznosti
    ne bi smele posegati v druge obveznosti uvajalcev v zvezi z visokotveganimi sistemi
    UI na podlagi prava Unije ali nacionalnega prava.
- id_elementa: rct_92
  tocka: 92
  vsebina: Ta uredba ne posega v obveznosti delodajalcev, da delavce ali njihove predstavnike
    obveščajo ali se z njimi posvetujejo na podlagi prava Unije ali nacionalnega prava
    in prakse, vključno z Direktivo 2002/14/ES Evropskega parlamenta in Sveta (39)
    o odločitvah o dajanju v uporabo ali uporabi sistemov UI. Še naprej je treba zagotavljati
    informacije delavcem in njihovim predstavnikom o načrtovani uvedbi visokotveganih
    sistemov UI na delovnem mestu, kadar niso izpolnjeni pogoji za te obveznosti glede
    obveščanja ali obveščanja in posvetovanja iz drugih pravnih instrumentov. Poleg
    tega je taka pravica do obveščenosti pomožna in potrebna za cilj varstva temeljnih
    pravic, na katerem temelji ta uredba. Zato bi bilo treba v tej uredbi določiti
    zahtevo po informacijah v ta namen, ne da bi to vplivalo na obstoječe pravice
    delavcev.
- id_elementa: rct_93
  tocka: 93
  vsebina: Poleg tega, da lahko tveganja, povezana s sistemi UI, nastanejo zaradi
    načina zasnove takih sistemov, lahko tveganja izvirajo tudi iz tega, kako se taki
    sistemi uporabljajo. Uvajalci visokotveganega sistema UI imajo zato ključno vlogo
    pri skrbi za zaščito temeljnih pravic, kar dopolnjuje obveznosti ponudnika pri
    razvoju sistema UI. Uvajalci najbolje razumejo, kako se bo visokotvegani sistem
    UI dejansko uporabljal, in lahko tako opredelijo potencialna velika tveganja,
    ki niso bila predvidena v fazi razvoja, saj natančneje poznajo okoliščine uporabe,
    osebe ali skupine oseb, ki bodo verjetno izpostavljene, vključno z ranljivimi
    skupinami. Uvajalci visokotveganih sistemov UI, navedeni v eni od prilog k tej
    uredbi, imajo tudi ključno vlogo pri obveščanju fizičnih oseb in bi morali pri
    sprejemanju odločitev ali pomoči pri sprejemanju odločitev v zvezi s fizičnimi
    osebami po potrebi obvestiti fizične osebe, da se zanje uporablja visokotvegani
    sistem UI. Te informacije bi morale vključevati njegov predvideni namen in vrsto
    odločitev, ki jih sprejema. Uvajalec bi moral fizične osebe obvestiti tudi o njihovi
    pravici do obrazložitve iz te uredbe. Kar zadeva visokotvegane sisteme UI, ki
    se uporabljajo za namene preprečevanja, odkrivanja in preiskovanja kaznivih dejanj,
    bi bilo treba to obveznost izvajati v skladu s členom 13 Direktive (EU) 2016/680.
- id_elementa: rct_94
  tocka: 94
  vsebina: Vsaka obdelava biometričnih podatkov, vključena v uporabo sistemov UI za
    biometrično identifikacijo za namene preprečevanja, odkrivanja in preiskovanja
    kaznivih dejanj, mora biti skladna s členom 10 Direktive (EU) 2016/680, ki omogoča
    tako obdelavo le, kadar je to nujno potrebno, ob upoštevanju ustreznih zaščitnih
    ukrepov za pravice in svoboščine posameznika, na katerega se nanašajo osebni podatki,
    in kadar je to dovoljeno v skladu s pravom Unije ali pravom države članice. Kadar
    je taka uporaba odobrena, je treba spoštovati tudi načela iz člena 4(1) Direktive
    (EU) 2016/680, vključno z zakonitostjo, pravičnostjo in preglednostjo, omejitvijo
    namena, točnostjo in omejitvijo shranjevanja.
- id_elementa: rct_95
  tocka: 95
  vsebina: Brez poseganja v veljavno pravo Unije, zlasti v Uredbo (EU) 2016/679 in
    Direktivo (EU) 2016/680, in ob upoštevanju intruzivne narave sistemov za naknadno
    biometrično identifikacijo na daljavo, bi bilo treba za uporabo sistemov za naknadno
    biometrično identifikacijo na daljavo uporabljati zaščitne ukrepe. Sisteme za
    naknadno biometrično identifikacijo na daljavo bi bilo treba vedno uporabljati
    na način, ki je sorazmeren, zakonit in nujno potreben ter tako ciljno usmerjen
    v smislu posameznikov, ki jih je treba identificirati, lokacije, časovnega obsega
    in na podlagi zaprtega nabora podatkov iz zakonito pridobljenih videoposnetkov.
    V nobenem primeru sistemov za naknadno biometrično identifikacijo na daljavo ne
    bi smeli uporabljati v okviru preprečevanja, odkrivanja in preiskovanja kaznivih
    dejanj, da ne bi povzročili neselektivnega nadzora. Pogoji za naknadno biometrično
    identifikacijo na daljavo v nobenem primeru ne bi smeli biti podlaga za izogibanje
    pogojem prepovedi in strogim izjemam za biometrično identifikacijo na daljavo
    v realnem času.
- id_elementa: rct_96
  tocka: 96
  vsebina: 'Da bi učinkovito zagotovili varstvo temeljnih pravic, bi morali uvajalci
    visokotveganih sistemov UI, ki so osebe javnega prava, ali zasebni subjekti, ki
    zagotavljajo javne storitve, in uvajalci, ki uporabljajo nekatere visokotvegane
    sisteme UI, navedene v eni od prilog k tej uredbi, kot so bančni ali zavarovalniški
    subjekti, pred začetkom uporabe izvesti oceno učinka na temeljne pravice. Storitve,
    pomembne za posameznike, ki so javne narave, lahko zagotavljajo tudi zasebni subjekti.
    Zasebni subjekti, ki zagotavljajo takšne javne storitve, so povezani z nalogami
    v javnem interesu, na primer na področjih izobraževanja, zdravstvenega varstva,
    socialnih storitev, stanovanj in razsojanja. Cilj ocene učinka na temeljne pravice
    je, da uvajalec opredeli posebna tveganja za pravice posameznikov ali skupin posameznikov,
    ki bodo verjetno izpostavljene, in ukrepe, ki jih je treba sprejeti v primeru
    uresničitve teh tveganj. Oceno učinka bi bilo treba opraviti pred uvedbo visokotveganega
    sistema UI in bi jo bilo treba posodobiti, kadar uvajalec meni, da se je spremenil
    kateri od pomembnih dejavnikov. V oceni učinka bi bilo treba opredeliti ustrezne
    procese uvajalca, v katerih se bo visokotvegani sistem UI uporabljal v skladu
    s predvidenim namenom, ter opis obdobja in pogostosti uporabe sistema ter posebnih
    kategorij fizičnih oseb in skupin, ki bodo verjetno izpostavljene v posebnih okoliščinah
    uporabe. Ocena bi morala vključevati tudi opredelitev posebnih tveganj škode,
    ki bi lahko vplivala na temeljne pravice teh oseb ali skupin. Da bi zagotovili
    pravilno izvedbo te ocene učinka, bi moral uvajalec pri njenem izvajanju upoštevati
    ustrezne informacije, med drugim tudi tiste, ki jih ponudnik visokotveganega sistema
    UI navede v navodilih za uporabo. Glede na ugotovljena tveganja bi morali uvajalci
    določiti ukrepe, ki jih je treba sprejeti v primeru uresničitve teh tveganj, vključno
    na primer z ureditvami upravljanja v tem posebnem okviru uporabe, kot so ureditve
    za človeški nadzor v skladu z navodili za uporabo ali obravnavanje pritožb in
    postopki pravnega varstva, saj bi lahko bili ključni za zmanjšanje tveganj za
    temeljne pravice v konkretnih primerih uporabe. Po izvedbi te ocene učinka bi
    moral uvajalec o tem obvestiti ustrezni organ za nadzor trga. Za zbiranje ustreznih
    informacij, potrebnih za izvedbo ocene učinka, bi lahko uvajalci visokotveganega
    sistema UI, zlasti kadar se sistemi UI uporabljajo v javnem sektorju, v izvajanje
    takih ocen učinka in oblikovanje ukrepov, ki jih je treba sprejeti v primeru uresničitve
    tveganj, po potrebi vključili ustrezne deležnike, vključno s predstavniki skupin
    oseb, na katere bo sistem UI verjetno vplival, neodvisne strokovnjake in organizacije
    civilne družbe. Evropski urad za umetno inteligenco (v nadaljnjem besedilu: Urad
    za UI) bi moral pripraviti predlogo vprašalnika, da bi olajšali skladnost in zmanjšali
    upravno breme za uvajalce.'
- id_elementa: rct_97
  tocka: 97
  vsebina: Da bi omogočili pravno varnost, bi moral biti pojem modelov UI za splošne
    namene jasno opredeljen in ločen od pojma sistemov UI. Opredelitev bi morala temeljiti
    na ključnih funkcionalnih značilnostih modela UI za splošne namene, zlasti na
    splošnosti in sposobnosti opravljanja širokega nabora različnih nalog. Ti modeli
    se običajno učijo s pomočjo velikih količin podatkov z različnimi metodami, kot
    so samonadzorovano, nenadzorovano ali okrepljeno učenje. Modeli UI za splošne
    namene se lahko dajo na trg na različne načine, tudi prek knjižnic, vmesnikov
    za aplikacijsko programiranje (API), kot neposredni prenos ali kot fizična kopija.
    Ti modeli se lahko dodatno spremenijo ali prilagodijo novim modelom. Čeprav so
    modeli UI bistvene komponente sistemov UI, sami po sebi niso sistemi UI. Da bi
    modeli UI postali sistemi UI, jim je treba dodati dodatne komponente, kot je na
    primer uporabniški vmesnik. Modeli UI so običajno vključeni v sisteme UI in so
    njihov sestavni del. V tej uredbi so določena posebna pravila za modele UI za
    splošne namene in modele UI za splošne namene, ki predstavljajo sistemska tveganja,
    ki bi jih bilo treba uporabljati tudi, kadar so ti modeli vključeni v sistem UI
    ali tvorijo del sistema UI. Razumeti bi bilo treba, da bi bilo treba obveznosti
    ponudnikov modelov UI za splošne namene uporabljati, ko bodo ti modeli dani na
    trg. Če ponudnik modela UI za splošne namene vključi lastni model v svoj sistem
    UI, ki je dostopen na trgu ali je v uporabi, bi bilo treba šteti, da je ta model
    dan na trg, zato bi bilo treba še naprej uporabljati obveznosti iz te uredbe za
    modele, poleg tistih za sisteme UI. Obveznosti, ki so določene za modele, se v nobenem
    primeru ne bi smeli uporabljati, če se lastni model uporablja za izključno notranje
    postopke, ki niso bistveni za zagotavljanje proizvoda ali storitve tretjim osebam,
    in to ne vpliva na pravice fizičnih oseb. Glede na njihove morebitne znatne negativne
    učinke bi morale za modele UI za splošne namene s sistemskim tveganjem vedno veljati
    ustrezne obveznosti iz te uredbe. Opredelitev ne bi smela zajemati modelov UI,
    ki se uporabljajo pred dajanjem na trg izključno za namene raziskav, razvoja in
    izdelave prototipov. To ne posega v obveznost skladnosti s to uredbo, kadar se
    po takšnih dejavnostih model da na trg.
- id_elementa: rct_98
  tocka: 98
  vsebina: Medtem ko bi bilo mogoče splošnost modela med drugim določiti tudi s številnimi
    parametri, bi bilo treba šteti, da modeli z vsaj milijardo parametrov in naučeni
    z veliko količino podatkov, ki uporabljajo samonadzor v velikem obsegu, kažejo
    znatno splošnost in so sposobni kompetentno opravljati širok nabor različnih nalog.
- id_elementa: rct_99
  tocka: 99
  vsebina: Veliki generativni modeli UI so tipičen primer modela UI za splošne namene,
    saj omogočajo prilagodljivo ustvarjanje vsebin, kot so besedilo, zvočni zapisi,
    slike ali videoposnetki, ki se lahko zlahka prilagodijo širokemu spektru različnih
    nalog.
- id_elementa: rct_100
  tocka: 100
  vsebina: Kadar je model UI za splošne namene vključen v sistem UI ali je del sistema
    UI, bi bilo treba ta sistem šteti za sistem UI za splošne namene, če se lahko
    zaradi te vključitve ta sistem uporablja za različne namene. Sistem UI za splošne
    namene se lahko uporablja neposredno ali pa se lahko vključi v druge sisteme UI.
- id_elementa: rct_101
  tocka: 101
  vsebina: Ponudniki modelov UI za splošne namene imajo posebno vlogo in odgovornost
    vzdolž verige vrednosti UI, saj so lahko modeli, ki jih zagotavljajo, podlaga
    za vrsto sistemov nižje v verigi, ki jih pogosto zagotavljajo ponudniki nižje
    v verigi, ki potrebujejo dobro razumevanje modelov in njihovih zmogljivosti, da
    bi omogočili vključitev takih modelov v njihove proizvode in izpolnili svoje obveznosti
    iz te uredbe ali drugih predpisov. Zato bi bilo treba določiti sorazmerne ukrepe
    za preglednost, vključno s pripravo in posodabljanjem dokumentacije ter zagotavljanjem
    informacij o modelu UI za splošne namene, ki ga lahko uporabljajo ponudniki nižje
    v verigi. Ponudnik modela UI za splošne namene bi moral pripraviti in posodabljati
    tehnično dokumentacijo, da bi jo na zahtevo dal na voljo Uradu za UI in pristojnim
    nacionalnim organom. Minimalni sklop elementov, ki jih je treba vključiti v tako
    dokumentacijo, bi bilo treba določiti v posebnih prilogah k tej uredbi. Na Komisijo
    bi bilo treba prenesti pooblastilo za spreminjanje navedenih prilog z delegiranimi
    akti glede na hiter tehnološki razvoj.
- id_elementa: rct_102
  tocka: 102
  vsebina: Programska oprema in podatki, vključno z modeli, objavljenimi na podlagi
    proste in odprtokodne licence, ki omogoča njihovo prosto izmenjavo in če uporabniki
    lahko prosto dostopajo do njih ali njihovih spremenjenih različic, jih uporabljajo,
    spreminjajo in ponovno distribuirajo, lahko prispevajo k raziskavam in inovacijam
    na trgu ter gospodarstvu Unije zagotovijo znatne priložnosti za rast. Razmisliti
    bi bilo treba o modelih UI za splošne namene, objavljenih na podlagi prostih in
    odprtokodnih licenc, da bi zagotovili visoko raven preglednosti in odprtosti,
    če so njihovi parametri, vključno z utežmi, informacijami o arhitekturi modela
    in informacijami o uporabi modela, javno dostopni. Licenca bi morala šteti za
    prosto in odprtokodno, tudi kadar uporabnikom omogoča uporabo, kopiranje, distribucijo,
    preučevanje, spreminjanje in izboljševanje programske opreme in podatkov, vključno
    z modeli, pod pogojem, da se navede originalni ponudnik modela in da se upoštevajo
    enaki ali primerljivi pogoji distribucije.
- id_elementa: rct_103
  tocka: 103
  vsebina: Brezplačne in odprtokodne komponente UI zajemajo programsko opremo in podatke,
    vključno z modeli in modeli UI za splošne namene, orodji, storitvami ali procesi
    sistema UI. Brezplačne in odprtokodne komponente UI se lahko zagotovijo prek različnih
    kanalov, vključno z njihovim razvojem v odprtih odložiščih. Za namene te uredbe
    komponente UI, ki se zagotavljajo proti plačilu ali so kako drugače monetizirane,
    med drugim z zagotavljanjem tehnične podpore ali drugih storitev, tudi prek platforme
    programske opreme, povezane s komponento UI, ali z uporabo osebnih podatkov iz
    razlogov, ki niso izključno namenjeni izboljšanju varnosti, združljivosti ali
    interoperabilnosti programske opreme, z izjemo transakcij med mikropodjetji, ne
    bi smele biti upravičene do izjem, določenih za brezplačne in odprtokodne komponente
    UI. Dejstvo, da so komponente UI na voljo prek odprtih odložišč, samo po sebi
    ne bi smelo pomeniti monetizacije.
- id_elementa: rct_104
  tocka: 104
  vsebina: Za ponudnike modelov UI za splošne namene, ki se objavijo na podlagi proste
    in odprtokodne licence ter katerih parametri, vključno z utežmi, informacijami
    o arhitekturi modela in informacijami o uporabi modela, so javno dostopni, bi
    morale veljati izjeme v zvezi z zahtevami glede preglednosti, ki veljajo za modele
    UI za splošne namene, razen če lahko šteje, da predstavljajo sistemsko tveganje;
    v tem primeru okoliščina, da je model pregleden in ga spremlja odprtokodna licenca,
    ne bi smela šteti za zadosten razlog za izključitev izpolnjevanja obveznosti iz
    te uredbe. V vsakem primeru pa glede na to, da objava modelov UI za splošne namene
    v okviru proste in odprtokodne licence ne razkrije nujno bistvenih informacij
    o naboru podatkov, ki se uporablja za učenje ali izpopolnjevanje modela, in o tem,
    kako je bila s tem zagotovljena skladnost z avtorskim pravom, se izjema, določena
    za modele UI za splošne namene, od skladnosti z zahtevami, povezanimi s preglednostjo,
    ne bi smela nanašati na obveznost priprave povzetka vsebine, ki se uporablja za
    učenje modelov, in obveznost vzpostavitve politike za skladnost z avtorskim pravom
    Unije, zlasti za opredelitev in skladnost s pridržkom pravic na podlagi člena 4(3)
    Direktive (EU) 2019/790 Evropskega parlamenta in Sveta (40).
- id_elementa: rct_105
  tocka: 105
  vsebina: Modeli UI za splošne namene, zlasti veliki generativni modeli UI, ki lahko
    ustvarijo besedilo, slike in druge vsebine, predstavljajo edinstvene priložnosti
    za inovacije, pa tudi izzive za umetnike, avtorje in druge ustvarjalce ter njihov
    način ustvarjanja, razširjanja, uporabe in koriščenja njihovih ustvarjalnih vsebin.
    Za razvoj in učenje takih modelov je potreben dostop do velikih količin besedil,
    slik, videoposnetkov in drugih podatkov. Za pridobivanje in analizo takih vsebin,
    ki so lahko zaščitene z avtorskimi in sorodnimi pravicami, se lahko v tem kontekstu
    obsežno uporabljajo tehnike besedilnega in podatkovnega rudarjenja. Za vsako uporabo
    avtorsko zaščitenih vsebin je potrebno dovoljenje zadevnega imetnika pravic, razen
    če se uporabljajo ustrezne izjeme in omejitve avtorskih pravic. Z Direktivo (EU)
    2019/790 so bile uvedene izjeme in omejitve, ki pod določenimi pogoji omogočajo
    reprodukcije in izvlečke del ali drugih zaščitenih predmetov za namene besedilnega
    in podatkovnega rudarjenja. Na podlagi teh pravil se lahko imetniki pravic odločijo,
    da bodo svoje pravice pridržali za svoja dela ali druge zaščitene predmete, da
    bi preprečili besedilno in podatkovno rudarjenje, razen če se to izvaja za namene
    znanstvenega raziskovanja. Kadar so pravice do izvzetja izrecno in na ustrezen
    način pridržane, morajo ponudniki modelov UI za splošne namene pridobiti dovoljenje
    imetnikov pravic, če želijo v zvezi s takimi deli izvajati besedilno in podatkovno
    rudarjenje.
- id_elementa: rct_106
  tocka: 106
  vsebina: Ponudniki, ki dajejo modele UI za splošne namene na trg Unije, bi morali
    zagotoviti skladnost z ustreznimi obveznostmi iz te uredbe. V ta namen bi morali
    ponudniki modelov UI za splošne namene vzpostaviti politiko za skladnost s pravom
    Unije o avtorskih in sorodnih pravicah, zlasti za opredelitev pridržka pravic,
    ki jih izrazijo imetniki pravic na podlagi člena 4(3) Direktive (EU) 2019/790,
    in skladnost z njim. Vsak ponudnik, ki daje model UI za splošne namene na trg
    Unije, bi moral to obveznost izpolnjevati ne glede na jurisdikcijo, v kateri se
    izvajajo dejanja, povezana z avtorskimi pravicami, na katerih temelji učenje teh
    modelov UI za splošno rabo. To je potrebno za zagotovitev enakih konkurenčnih
    pogojev med ponudniki modelov UI za splošne namene, pri čemer noben ponudnik ne
    bi smel imeti konkurenčne prednosti na trgu Unije z uporabo standardov avtorskih
    pravic, ki so nižji od standardov, določenih v Uniji.
- id_elementa: rct_107
  tocka: 107
  vsebina: Da bi izboljšali preglednost podatkov, ki se uporabljajo pri predhodnem
    učenju in učenju modelov UI za splošne namene, vključno z besedilom in podatki,
    zaščitenimi z avtorskim pravom, je ustrezno, da ponudniki takih modelov pripravijo
    in objavijo dovolj podroben povzetek vsebine, ki se uporablja za učenje modela
    UI za splošne namene. Upoštevajoč potrebo po varovanju poslovnih skrivnosti in
    zaupnih poslovnih informacij bi moral biti ta povzetek v svojem področju uporabe
    na splošno izčrpen in ne tehnično podroben, da bi strankam z zakonitimi interesi,
    vključno z imetniki avtorskih pravic, olajšali uveljavljanje in izvajanje njihovih
    pravic na podlagi prava Unije, na primer z navedbo glavnih zbirk podatkov ali
    naborov podatkov, ki so bili uporabljeni pri učenju, kot so velike zasebne ali
    javne podatkovne zbirke ali podatkovni arhivi, ter z opisno razlago drugih uporabljenih
    virov podatkov. Primerno je, da Urad za UI zagotovi predlogo za povzetek, ki bi
    moral biti preprost in učinkovit ter ponudniku omogočiti, da zagotovi zahtevani
    povzetek v opisni obliki.
- id_elementa: rct_108
  tocka: 108
  vsebina: Kar zadeva obveznosti ponudnikov modelov UI za splošne namene, da vzpostavijo
    politiko za skladnost z avtorskim pravom Unije in javno objavijo povzetek vsebine,
    uporabljene za učenje, bi moral Urad za UI spremljati, ali je ponudnik izpolnil
    te obveznosti brez preverjanja ali ocene učnih podatkov za vsak posamezen primer
    posebej z vidika njihove skladnosti z avtorskimi pravicami. Ta uredba ne vpliva
    na izvrševanje pravil o avtorskih pravicah, kot je določeno na podlagi prava Unije.
- id_elementa: rct_109
  tocka: 109
  vsebina: Izpolnjevanje obveznosti, ki veljajo za ponudnike modelov UI za splošne
    namene, bi moralo biti sorazmerno in primerno vrsti ponudnika modela, pri čemer
    bi bilo treba izključiti potrebo glede izpolnjevanja teh obveznosti za osebe,
    ki razvijajo ali uporabljajo modele za nepoklicne ali znanstvenoraziskovalne namene,
    vendar bi jih bilo treba kljub temu spodbujati k prostovoljnemu izpolnjevanju
    teh obveznosti. Brez poseganja v avtorsko pravo Unije bi bilo treba pri izpolnjevanju
    teh obveznosti ustrezno upoštevati velikost ponudnika in omogočiti poenostavljene
    načine izpolnjevanja obveznosti za MSP, vključno z zagonskimi podjetji, ki ne
    bi smeli predstavljati pretiranih stroškov in ne bi smeli odvračati od uporabe
    takih modelov. V primeru spremembe ali izpopolnjevanja modela bi morale biti obveznosti
    ponudnikov modelov UI za splošne namene omejene na to spremembo ali izpopolnitev,
    na primer z dopolnitvijo že obstoječe tehnične dokumentacije z informacijami o spremembah,
    vključno z novimi viri učnih podatkov, da bi izpolnili obveznosti glede verige
    vrednosti iz te uredbe.
- id_elementa: rct_110
  tocka: 110
  vsebina: Modeli UI za splošne namene bi lahko predstavljali sistemska tveganja,
    ki med drugim vključujejo vse dejanske ali razumno predvidljive negativne učinke
    v zvezi z večjimi nesrečami, motnjami v kritičnih sektorjih ter resnimi posledicami
    za javno zdravje in varnost, vse dejanske ali razumno predvidljive negativne učinke
    na demokratične procese ter javno in gospodarsko varnost ter razširjanje nezakonitih,
    lažnih ali diskriminatornih vsebin. Sistemska tveganja bi bilo treba razumeti
    tako, da se povečujejo z zmogljivostmi in dosegom modela, da se lahko pojavijo
    v celotnem življenjskem ciklu modela in da nanje vplivajo pogoji napačne uporabe,
    zanesljivost modela, pravičnost modela in varnost modela, stopnja avtonomije modela,
    njegov dostop do orodij, novi ali kombinirani načini, strategije objave in distribucije,
    možnost odstranitve varovalnih mehanizmov in drugi dejavniki. V mednarodnih pristopih
    je bilo do zdaj zlasti ugotovljeno, da je treba pozornost nameniti tveganjem,
    ki izhajajo iz morebitne namerne napačne uporabe ali nenamernih problemov pri
    nadzoru v zvezi z usklajevanjem s človeškim namenom; kemičnim, biološkim, radiološkim
    in jedrskim tveganjem, kot so načini, kako zmanjšati vstopne ovire, vključno z razvojem
    orožja, nabavo njegove zasnove ali njegove uporabo; ofenzivnim kibernetskim zmogljivostim,
    kot so načini, ki omogočajo odkrivanje, izkoriščanje ali operativno uporabo šibkih
    točk; učinkom interakcije in uporabe orodij, vključno na primer z zmogljivostjo
    za nadzor fizičnih sistemov in motenj v kritični infrastrukturi; tveganjem, povezanimi
    z modeli, ki izdelujejo kopije ali se „samoreplicirajo“ ali učijo druge modele;
    načinom, kako lahko modeli povzročijo škodljivo pristranskost in diskriminacijo,
    ker ustvarjajo tveganja za posameznike, skupnosti ali družbe; omogočanju dezinformacij
    ali ogrožanju zasebnosti z grožnjami demokratičnim vrednotam in človekovim pravicam;
    tveganju, da bi določen dogodek lahko povzročil verižno reakcijo z znatnimi negativnimi
    učinki, ki bi lahko vplivali na celo mesto, celotno domeno dejavnosti ali celotno
    skupnost.
- id_elementa: rct_111
  tocka: 111
  vsebina: Treba bi bilo določiti metodologijo za razvrstitev modelov UI za splošne
    namene kot modelov UI za splošne namene s sistemskimi tveganji. Ker sistemska
    tveganja izhajajo iz posebno visokih zmogljivosti, bi bilo treba za model UI za
    splošne namene šteti, da predstavlja sistemska tveganja, če ima zmogljivosti z visoko
    učinkovitostjo, ocenjene na podlagi ustreznih tehničnih orodij in metodologij,
    ali znaten vpliv na notranji trg zaradi svojega dosega. Zmogljivosti z visoko
    učinkovitostjo v modelih UI za splošne namene pomenijo zmogljivosti, ki so enake
    zmogljivostim, zabeleženim v najbolj naprednih modelih UI za splošne namene, ali
    jih presegajo. Celoten nabor zmogljivosti modela bi bilo mogoče bolje razumeti
    po tem, ko se da na trg ali ko so uvajalci v interakciji z modelom. V skladu z najsodobnejšimi
    tehnološkimi dosežki v času začetka veljavnosti te uredbe je kumulativni znesek
    izračuna, ki se uporablja za učenje modela UI za splošne namene, merjen z operacijami
    s plavajočo vejico, eden od ustreznih približkov za zmogljivosti modela. Kumulativni
    znesek izračuna, ki se uporablja za učenje, vključuje izračun, ki se uporablja
    za dejavnosti in metode, namenjene povečanju zmogljivosti modela pred uvedbo,
    kot so predhodno učenje, sintetično ustvarjanje podatkov in izpopolnjevanje. Zato
    bi bilo treba določiti začetni prag operacij s plavajočo vejico, ki, če ga doseže
    model UI za splošne namene, privede do domneve, da model šteje za model UI za
    splošne namene s sistemskimi tveganji. Ta prag bi bilo treba sčasoma prilagoditi,
    da bi odražal tehnološke in industrijske spremembe, kot so algoritemske izboljšave
    ali večja učinkovitost strojne opreme, dopolniti pa bi ga bilo treba z referenčnimi
    vrednostmi in kazalniki za zmogljivost modela. Za to bi moral Urad za UI sodelovati
    z znanstveno skupnostjo, industrijo, civilno družbo in drugimi strokovnjaki. Pragovi
    ter orodja in merila za ocenjevanje zmogljivosti z visoko učinkovitostjo bi morali
    v veliki meri predvideti splošno naravo, zmogljivosti in povezano sistemsko tveganje
    modelov UI za splošne namene ter bi lahko upoštevali način dajanja modela na trg
    ali število uporabnikov, na katere bi lahko vplival. Za dopolnitev tega sistema
    bi morala Komisija imeti možnost, da sprejme posamezne odločitve, s katerimi model
    UI za splošne namene določi kot model UI za splošne namene s sistemskim tveganjem,
    če se ugotovi, da ima tak model zmogljivosti ali učinek, enakovreden tistim, zajetim
    z določenim pragom. To odločitev bi bilo treba sprejeti na podlagi splošne ocene
    meril za določitev modela UI za splošne namene s sistemskim tveganjem iz ene od
    prilog k tej uredbi, kot so kakovost ali velikost nabora učnih podatkov, število
    poslovnih in končnih uporabnikov, načini njihovega vnosa in izhoda, stopnja avtonomije
    in nadgradljivosti ali orodja, do katerih ima dostop. Komisija bi morala na obrazloženo
    zahtevo ponudnika, katerega model je bil označen za model UI za splošne namene
    s sistemskim tveganjem, upoštevati zahtevo in se lahko odloči, da ponovno oceni,
    ali lahko za model UI za splošne namene še vedno šteje, da predstavlja sistemska
    tveganja.
- id_elementa: rct_112
  tocka: 112
  vsebina: Pojasniti je treba tudi postopek za razvrstitev modela UI za splošne namene
    s sistemskimi tveganji. Za model UI za splošne namene, ki izpolnjuje veljavni
    prag za zmogljivosti z visoko učinkovitostjo, bi bilo treba domnevati, da je splošni
    model UI s sistemskim tveganjem. Ponudnik bi moral Urad za UI obvestiti najpozneje
    dva tedna po tem, ko so zahteve izpolnjene ali ko je znano, da bo model UI za
    splošne namene izpolnjeval zahteve, ki vodijo do te domneve. To je zlasti pomembno
    v zvezi s pragom operacij s plavajočo vejico, saj je pri učenju modelov UI za
    splošne namene potrebno precejšnje načrtovanje, ki vključuje vnaprejšnjo dodelitev
    računalniških virov, zato lahko ponudniki modelov UI za splošne namene vedo, ali
    bi njihov model dosegel prag pred zaključkom učenja. V okviru tega obvestila bi
    moral biti ponudnik sposoben dokazati, da model UI za splošne namene zaradi svojih
    posebnih značilnosti izjemoma ne predstavlja sistemskih tveganj in ga zato ne
    bi smeli razvrstiti kot model UI za splošne namene s sistemskimi tveganji. Te
    informacije so dragocene za Urad za UI pri predvidevanju dajanja modelov UI za
    splošne namene s sistemskimi tveganji na trg, ponudniki pa lahko začnejo zgodaj
    sodelovati z Uradom za UI. Te informacije so zlasti pomembne v zvezi z modeli
    UI za splošne namene, za katere se načrtuje, da bodo objavljeni kot odprtokodni,
    saj bo po objavi odprtokodnega modela morda težje izvajati potrebne ukrepe za
    zagotovitev skladnosti z obveznostmi iz te uredbe.
- id_elementa: rct_113
  tocka: 113
  vsebina: Če Komisija ugotovi, da model UI za splošne namene izpolnjuje zahteve za
    razvrstitev kot model UI za splošne namene s sistemskim tveganjem, ki pred tem
    ni bil znan ali o njem zadevni ponudnik ni obvestil Komisije, bi morala biti Komisija
    pooblaščena, da ga tako označi. Sistem kvalificiranih opozoril bi moral zagotavljati,
    da znanstveni odbor obvešča Urad za UI o modelih UI za splošne namene, ki bi jih
    morebiti bilo treba razvrstiti kot modele UI za splošne namene s sistemskim tveganjem,
    ter da ima Urad pregled nad lastnimi dejavnostmi spremljanja.
- id_elementa: rct_114
  tocka: 114
  vsebina: Za ponudnike modelov UI za splošne namene s sistemskimi tveganji bi morale
    poleg obveznosti, ki veljajo za ponudnike modelov UI za splošne namene, veljati
    tudi obveznosti, namenjene prepoznavanju in zmanjšanju teh tveganj ter zagotavljanju
    ustrezne ravni kibernetske varnosti, ne glede na to, ali se zagotavljajo kot samostojni
    modeli ali so vgrajeni v sistem UI ali proizvod. Za doseganje teh ciljev bi morala
    ta uredba od ponudnikov zahtevati, da izvedejo potrebne ocene modelov, zlasti
    pred prvim dajanjem na trg, vključno z izvajanjem in dokumentiranjem testiranja
    modelov po načelu kontradiktornosti, po potrebi tudi z notranjim ali neodvisnim
    zunanjim testiranjem. Poleg tega bi morali ponudniki modelov UI za splošne namene
    s sistemskimi tveganji redno ocenjevati in zmanjševati sistemska tveganja, med
    drugim na primer z uvedbo politik za obvladovanje tveganj, kot so postopki za
    zagotavljanje odgovornosti in upravljanja, spremljanjem po dajanju na trg, sprejetjem
    ustreznih ukrepov v celotnem življenjskem ciklu modela in sodelovanjem z ustreznimi
    akterji v celotni verigi vrednosti UI.
- id_elementa: rct_115
  tocka: 115
  vsebina: Ponudniki modelov UI za splošne namene s sistemskimi tveganji bi morali
    oceniti in zmanjšati morebitna sistemska tveganja. Če razvoj ali uporaba modela
    kljub prizadevanjem za prepoznavanje in preprečevanje tveganj, povezanih z modelom
    UI za splošne namene, ki lahko predstavlja sistemska tveganja, povzroči resen
    incident, bi ga moral ponudnik modela UI za splošne namene brez nepotrebnega odlašanja
    spremljati ter Komisiji in pristojnim nacionalnim organom poročati o vseh ustreznih
    informacijah in možnih popravnih ukrepih. Poleg tega bi morali ponudniki po potrebi
    zagotoviti ustrezno raven kibernetske varnosti modela in njegove fizične infrastrukture
    v celotnem življenjskem ciklu modela. Pri kibernetski varnosti zaradi sistemskih
    tveganj, povezanih z zlonamerno uporabo ali napadi, bi bilo treba ustrezno upoštevati
    naključno uhajanje iz modelov, nedovoljene različice, izogibanje varnostnim ukrepom
    in obrambo pred kibernetskimi napadi, nepooblaščenim dostopom ali krajo modela.
    Tovrstno varnost bi bilo mogoče olajšati z zaščito uteži modelov, algoritmov,
    strežnikov in naborov podatkov, na primer z operativnimi varnostnimi ukrepi za
    informacijsko varnost, posebnimi politikami na področju kibernetske varnosti,
    ustreznimi tehničnimi in uveljavljenimi rešitvami ter kibernetskim in fizičnim
    nadzorom dostopa, ki bi bili prilagojeni zadevnim okoliščinam in povezanim tveganjem.
- id_elementa: rct_116
  tocka: 116
  vsebina: Urad za UI bi moral spodbujati in olajšati pripravo, pregled in prilagoditev
    kodeksov prakse in pri tem upoštevati mednarodne pristope. K sodelovanju bi lahko
    bili povabljeni vsi ponudniki modelov UI za splošne namene. Za zagotovitev, da
    se v kodeksih prakse odrazijo najsodobnejši tehnološki dosežki in ustrezno upoštevajo
    različni vidiki, bi moral Urad za UI pri pripravi teh kodeksov sodelovati z ustreznimi
    pristojnimi nacionalnimi organi, po potrebi pa bi se lahko posvetoval z organizacijami
    civilne družbe ter drugimi ustreznimi deležniki in strokovnjaki, vključno z znanstvenim
    odborom. V teh kodeksih prakse bi morale biti določene obveznosti za ponudnike
    modelov UI za splošne namene in modelov UI za splošne namene s sistemskimi tveganji.
    Kar zadeva sistemska tveganja, bi morali kodeksi prakse poleg tega prispevati
    k vzpostavitvi taksonomije tveganja za vrsto in naravo sistemskih tveganj na ravni
    Unije, vključno z njihovimi viri. Kodeksi prakse bi morali biti osredotočeni tudi
    na specifične ocene tveganja in ukrepe za zmanjšanje tveganj.
- id_elementa: rct_117
  tocka: 117
  vsebina: Kodeksi prakse bi morali biti osrednje orodje za pravilno izpolnjevanje
    obveznosti za ponudnike modelov UI za splošne namene, ki so določene v tej uredbi.
    Ponudniki bi morali imeti možnost, da se pri dokazovanju izpolnjevanja obveznosti
    oprejo na kodekse prakse. Komisija se lahko odloči, da z izvedbenimi akti odobri
    kodeks prakse in mu podeli splošno veljavnost v Uniji oziroma, kot nadomestno
    možnost, določi skupna pravila za izvajanje ustreznih obveznosti, če kodeksa prakse
    do začetka uporabe te uredbe ni mogoče dokončati ali če ga Urad za UI ne šteje
    za ustreznega. Ko je harmonizirani standard objavljen in ko ga Urad za UI oceni
    kot primernega za izpolnjevanje ustreznih obveznosti, bi morala za ponudnike veljati
    domneva o skladnosti, kadar ti izpolnjujejo evropski harmonizirani standard. Ponudniki
    modelov UI za splošne namene bi morali biti poleg tega sposobni z nadomestnimi
    ustreznimi sredstvi dokazati skladnost, če kodeksi prakse ali harmonizirani standardi
    niso na voljo ali če se odločijo, da se nanje ne bodo zanašali.
- id_elementa: rct_118
  tocka: 118
  vsebina: Ta uredba ureja sisteme UI in modele UI, saj za zadevne udeležence na trgu,
    ki te sisteme in modele dajejo na trg, v uporabo ali jih uporabljajo v Uniji,
    določa nekatere zahteve in obveznosti, s tem pa dopolnjuje obveznosti za ponudnike
    posredniških storitev, ki take sisteme ali modele vgrajujejo v svoje storitve,
    ki jih ureja Uredba (EU) 2022/2065. Kolikor so taki sistemi ali modeli vgrajeni
    v zelo velike spletne platforme ali zelo velike spletne iskalnike, zanje velja
    okvir za obvladovanje tveganj iz Uredbe (EU) 2022/2065. Zato bi bilo treba domnevati,
    da so ustrezne obveznosti iz te uredbe izpolnjene, razen če se v takih modelih
    pojavijo in prepoznajo pomembna sistemska tveganja, ki niso zajeta v Uredbi (EU)
    2022/2065. V tem okviru morajo ponudniki zelo velikih spletnih platform in zelo
    velikih spletnih iskalnikov oceniti morebitna sistemska tveganja, ki izhajajo
    iz zasnove, delovanja in uporabe njihovih storitev, vključno s tem, kako zasnova
    algoritemskih sistemov, ki se uporabljajo v storitvi, lahko prispeva k takim tveganjem,
    pa tudi sistemska tveganja, ki izhajajo iz morebitne napačne uporabe. Ti ponudniki
    morajo ob spoštovanju temeljnih pravic sprejeti tudi ustrezne ukrepe za zmanjšanje
    tveganj.
- id_elementa: rct_119
  tocka: 119
  vsebina: Glede na hiter tempo inovacij in tehnološkega razvoja digitalnih storitev,
    ki spadajo na področje uporabe različnih instrumentov prava Unije, zlasti glede
    na uporabo in dojemanje oseb, ki so jim namenjeni, se lahko sistemi UI, za katere
    se uporablja ta uredba, zagotavljajo kot posredniške storitve ali kot deli posredniških
    storitev v smislu Uredbe (EU) 2022/2065, ki bi jo bilo treba razlagati na tehnološko
    nevtralen način. Sistemi UI se lahko na primer uporabljajo za zagotavljanje spletnih
    iskalnikov, zlasti če sistem UI, kot je spletni klepetalni robot, načeloma izvaja
    poizvedbe na vseh spletiščih, nato pa rezultate vključi v svoje obstoječe znanje
    in posodobljeno znanje uporabi za ustvarjanje enega samega izhodnega podatka,
    v katerem so združeni različni viri informacij.
- id_elementa: rct_120
  tocka: 120
  vsebina: Poleg tega so obveznosti za ponudnike in uvajalce nekaterih sistemov UI
    iz te uredbe, ki omogočajo odkrivanje in razkrivanje dejstva, da so izhodni podatki
    teh sistemov umetno ustvarjeni ali prirejeni, še zlasti pomembne zato, da se olajša
    učinkovito izvajanje Uredbe (EU) 2022/2065. To velja zlasti za obveznosti za ponudnike
    zelo velikih spletnih platform ali zelo velikih spletnih iskalnikov, da prepoznajo
    in zmanjšajo sistemska tveganja, ki lahko izhajajo iz razširjanja umetno ustvarjenih
    ali prirejenih vsebin, zlasti tveganje dejanskih ali predvidljivih negativnih
    učinkov na demokratične procese, državljansko razpravo in volilne procese, tudi
    z dezinformacijami.
- id_elementa: rct_121
  tocka: 121
  vsebina: Standardizacija bi morala imeti ključno vlogo pri zagotavljanju tehničnih
    rešitev ponudnikom, da se zagotovi skladnost s to uredbo, ob upoštevanju najsodobnejših
    tehnoloških dosežkov, ter pri spodbujanju inovacij, konkurenčnosti in rasti na
    enotnem trgu. Skladnost s harmoniziranimi standardi, kot so opredeljeni v členu 2,
    točka 1(c), Uredbe (EU) št. 1025/2012 Evropskega parlamenta in Sveta (41) in od
    katerih se običajno pričakuje, da odražajo najsodobnejše tehnološke dosežke, bi
    morala predstavljati sredstvo, s katerim ponudniki dokažejo skladnost z zahtevami
    iz te uredbe. Zato bi bilo treba spodbujati uravnoteženo zastopanost interesov
    z vključitvijo vseh ustreznih deležnikov v razvoj standardov, zlasti MSP, potrošniških
    organizacij ter okoljskih in socialnih deležnikov v skladu s členoma 5 in 6 Uredbe
    (EU) št. 1025/2012. Da bi lažje dosegli skladnost, bi morala Komisija brez nepotrebnega
    odlašanja izdati zahteve za standardizacijo. Pri pripravi zahteve za standardizacijo
    se Komisija posvetuje s svetovalnim forumom in Odborom, da zbere ustrezno strokovno
    znanje. Ker pa ustrezni sklici na harmonizirane standarde še ne obstajajo, bi
    morala imeti Komisija možnost, da z izvedbenimi akti in po posvetovanju s svetovalnim
    forumom določi skupne specifikacije za nekatere zahteve iz te uredbe. Skupna specifikacija
    bi morala biti izjemna nadomestna rešitev, da se ponudniku olajša izpolnjevanje
    obveznosti glede skladnosti z zahtevami iz te uredbe, kadar nobena od evropskih
    organizacij za standardizacijo ne sprejme zahteve za standardizacijo ali kadar
    ustrezni harmonizirani standardi nezadostno obravnavajo pomisleke glede temeljnih
    pravic ali kadar harmonizirani standardi niso skladni z zahtevo ali kadar pride
    do zamud pri sprejetju ustreznega harmoniziranega standarda. Kadar je vzrok za
    takšno zamudo pri sprejetju harmoniziranega standarda tehnična kompleksnost zadevnega
    standarda, bi morala Komisija to upoštevati preden se odloči za določitev skupnih
    specifikacij. Komisija naj pri pripravi skupnih specifikacij sodeluje z mednarodnimi
    partnerji in mednarodnimi organi za standardizacijo.
- id_elementa: rct_122
  tocka: 122
  vsebina: Brez poseganja v uporabo harmoniziranih standardov in skupnih specifikacij
    je primerno, da se za ponudnike visokotveganega sistema UI, ki je bil naučen in
    testiran na podlagi podatkov, ki odražajo specifično geografsko, vedenjsko, vsebinsko
    ali funkcionalno okolje, v katerem naj bi se ta sistem uporabljal, domneva, da
    delujejo skladno z ustreznim ukrepom, določenim na podlagi zahteve glede upravljanja
    podatkov iz te uredbe. Brez poseganja v zahteve glede robustnosti in točnosti
    iz te uredbe bi bilo treba v skladu s členom 54(3) Uredbe (EU) 2019/881 domnevati,
    da so visokotvegani sistemi UI, ki so bili certificirani ali za katere je bila
    izdana izjava o skladnosti v okviru sheme za kibernetsko varnost na podlagi navedene
    uredbe, ob tem pa so bili sklici na zadevno shemo objavljeni v Uradnem listu Evropske
    unije, skladni z zahtevo glede kibernetske varnosti iz te uredbe, če certifikat
    kibernetske varnosti ali izjava o skladnosti ali njen del vključuje zahtevo glede
    kibernetske varnosti iz te uredbe. To ne posega v prostovoljno naravo navedene
    sheme za kibernetsko varnost.
- id_elementa: rct_123
  tocka: 123
  vsebina: Da bi zagotovili visoko raven zaupanja v visokotvegane sisteme UI, bi bilo
    treba za te sisteme pred dajanjem na trg ali v uporabo opraviti ugotavljanje skladnosti.
- id_elementa: rct_124
  tocka: 124
  vsebina: Da bi čim bolj zmanjšali breme za operaterje in se izognili morebitnemu
    podvajanju, je primerno, da bi skladnost visokotveganih sistemov UI, povezanih
    s proizvodi, za katere velja obstoječa harmonizacijska zakonodaja Unije, ki temelji
    na novem zakonodajnem okviru, z zahtevami te uredbe ocenili v okviru ugotavljanja
    skladnosti, kot je že določeno navedena zakonodaja. Uporaba zahtev iz te uredbe
    torej ne bi smela vplivati na posebno logiko, metodologijo ali splošno strukturo
    ugotavljanja skladnosti na podlagi ustrezne harmonizacijske zakonodaje Unije.
- id_elementa: rct_125
  tocka: 125
  vsebina: Zaradi kompleksnosti visokotveganih sistemov UI in z njimi povezanih tveganj
    je pomembno razviti ustrezen postopek ugotavljanja skladnosti visokotveganih sistemov
    UI, ki vključuje priglašene organe, tako imenovano ugotavljanje skladnosti s strani
    tretjih oseb. Glede na sedanje izkušnje poklicnih izdajateljev potrdil pred dajanjem
    na trg na področju varnosti proizvodov in glede na različno naravo zadevnih tveganj,
    pa je primerno, da se vsaj v začetni fazi uporabe te uredbe omeji področje uporabe
    ugotavljanja skladnosti s strani tretjih oseb na visokotvegane sisteme UI, ki
    niso povezani s proizvodi. Zato bi moral ugotavljanje skladnosti takih sistemov
    praviloma opraviti ponudnik na lastno odgovornost, z edino izjemo sistemov UI,
    namenjenih uporabi za biometriko.
- id_elementa: rct_126
  tocka: 126
  vsebina: Za izvedbo ugotavljanja skladnosti s strani tretjih oseb, kadar je potrebno,
    bi morali pristojni nacionalni organi na podlagi te uredbe priglasiti priglašene
    organe, pod pogojem, da izpolnjujejo vrsto zahtev, zlasti glede neodvisnosti,
    kompetenc, neobstoja navzkrižja interesov, pa tudi zahtev glede kibernetske varnosti.
    Pristojni nacionalni organi bi morali priglasitev teh organov poslati Komisiji
    in drugim državam članicam prek elektronskega orodja za priglasitev, ki ga razvije
    in upravlja Komisija na podlagi člena R23 Priloge I k Sklepu št. 768/2008/ES.
- id_elementa: rct_127
  tocka: 127
  vsebina: V skladu z zavezami Unije iz Sporazuma Svetovne trgovinske organizacije
    o tehničnih ovirah v trgovini je ustrezno olajšati vzajemno priznavanje rezultatov
    ugotavljanja skladnosti, ki jih pridobijo pristojni organi za ugotavljanje skladnosti
    ne glede na to, kje imajo sedež, pod pogojem, da navedeni organi za ugotavljanje
    skladnosti, ustanovljeni na podlagi prava tretje države, izpolnjujejo veljavne
    zahteve iz te uredbe in če je Unija v ta namen sklenila sporazum. V zvezi s tem
    bi morala Komisija v ta namen dejavno preučiti morebitne mednarodne instrumente
    in si zlasti prizadevati za sklenitev sporazumov s tretjimi državami o vzajemnem
    priznavanju.
- id_elementa: rct_128
  tocka: 128
  vsebina: V skladu s skupno uveljavljenim pojmom bistvene spremembe za proizvode,
    ki jih ureja harmonizacijska zakonodaja Unije, je primerno, da ob vsaki spremembi,
    ki bi lahko vplivala na skladnost visokotveganega sistema UI s to uredbo (npr.
    spremembi arhitekture operacijskega sistema ali programske opreme), ali kadar
    se spremeni predvideni namen sistema, ta sistem UI šteje za nov sistem UI, za
    katerega bi bilo treba opraviti novo ugotavljanje skladnosti. Vendar spremembe
    algoritma in zmogljivosti sistemov UI, ki se po tem, ko so dani na trg ali v uporabo,
    še naprej „učijo“, tj. samodejno prilagajajo način izvajanja funkcij, ne bi smele
    pomeniti bistvene spremembe, če jih je ponudnik določil vnaprej in ocenil v okviru
    ugotavljanja skladnosti.
- id_elementa: rct_129
  tocka: 129
  vsebina: Visokotvegani sistemi UI bi morali imeti oznako CE, ki označuje njihovo
    skladnost s to uredbo, da se lahko prosto gibljejo na notranjem trgu. Visokotvegani
    sistemi UI, ki so vgrajeni v proizvod, bi morali biti označeni s fizično oznako CE,
    ki jo lahko dopolnjuje digitalna oznaka CE. Za visokotvegane sisteme UI, ki se
    zagotavljajo samo digitalno, bi bilo treba uporabljati digitalno oznako CE. Države
    članice ne bi smele neupravičeno ovirati dajanja na trg ali v uporabo visokotveganih
    sistemov UI, ki izpolnjujejo zahteve iz te uredbe in nosijo oznako CE.
- id_elementa: rct_130
  tocka: 130
  vsebina: V določenih okoliščinah je lahko hitra razpoložljivost inovativnih tehnologij
    ključnega pomena za zdravje in varnost ljudi, varstvo okolja in podnebne spremembe
    ter za družbo kot celoto. Zato je primerno, da bi iz izjemnih razlogov javne varnosti
    ali varstva življenja in zdravja fizičnih oseb, varstva okolja ter zaščite ključne
    industrijskih in infrastrukturnih sredstev organi za nadzor trga lahko dovolili
    dajanje na trg ali v uporabo sistemov UI, za katere ugotavljanje skladnosti ni
    bilo opravljeno. V ustrezno utemeljenih primerih, kot je določeno v tej uredbi,
    lahko organi za preprečevanje, odkrivanje in preiskovanje kaznivih dejanj ali
    organi civilne zaščite dajo določen visokotvegani sistem UI v uporabo brez dovoljenja
    organa za nadzor trga, če se za tako dovoljenje brez nepotrebnega odlašanja zaprosi
    med uporabo ali po njej.
- id_elementa: rct_131
  tocka: 131
  vsebina: Da bi olajšali delo Komisije in držav članic na področju UI ter povečanje
    preglednosti za javnost, bi bilo treba od ponudnikov visokotveganih sistemov UI,
    razen tistih, povezanih s proizvodi, ki spadajo na področje uporabe ustrezne obstoječe
    harmonizacijske zakonodaje Unije, ter ponudnikov, ki menijo, da sistem UI s seznama
    visokotveganih primerov uporabe iz priloge k tej uredbi, ni visokotvegan na podlagi
    odstopanja, zahtevati, da se registrirajo v podatkovni zbirki EU, ki jo vzpostavi
    in upravlja Komisija, in da v tej zbirki beležijo tudi informacije o svojih sistemih
    UI. Pred uporabo sistema UI s seznama visokotveganih primerov uporabe iz priloge
    k tej uredbi bi se morali uvajalci visokotveganih sistemov UI, ki so javni organi,
    agencije ali telesa, registrirati v taki zbirki in izbrati sistem, ki ga nameravajo
    uporabljati. Drugi uvajalci bi morali imeti pravico do prostovoljne registracije.
    Ta del podatkovne zbirke EU bi moral biti javno dostopen in brezplačen, informacije
    pa bi morale biti zlahka dostopne, razumljive in strojno berljive. Podatkovna
    zbirka EU bi prav tako morala biti prilagojena uporabnikom, na primer z zagotavljanjem
    funkcije iskanja, tudi s ključnimi besedami, da bi širša javnost lahko našla ustrezne
    informacije, ki se predložijo ob registraciji visokotveganih sistemov UI in o primeru
    uporabe visokotveganih sistemov UI iz priloge k tej uredbi za zadevne visokotvegane
    sisteme UI. V podatkovni zbirki EU bi bilo treba registrirati tudi bistvene spremembe
    visokotveganih sistemov UI. Za visokotvegane sisteme UI na področju preprečevanja,
    odkrivanja in preiskovanja kaznivih dejanj, migracij, azila in upravljanja nadzora
    meja bi bilo treba obveznosti registracije izpolniti v varnem, nejavnem delu podatkovne
    zbirke EU. Dostop do varnega dela, ki ni dostopen javnosti, bi moral biti strogo
    omejen na Komisijo in organe za nadzor trga, kar zadeva njihov nacionalni del
    te podatkovne zbirke. Visokotvegani sistemi UI na področju kritične infrastrukture
    bi morali biti registrirani le na nacionalni ravni. Komisija bi morala biti upravljavec
    podatkovne zbirke EU v skladu z Uredbo (EU) 2018/1725. Za zagotovitev polne funkcionalnosti
    podatkovne zbirke ob njeni uvedbi bi moral postopek za njeno vzpostavitev vključevati
    razvoj funkcionalnih specifikacij s strani Komisije in neodvisno revizijsko poročilo.
    Komisija bi morala pri opravljanju nalog upravljavca podatkov v podatkovni zbirki
    EU upoštevati tveganja, povezana s kibernetsko varnostjo. Podatkovna zbirka EU,
    vključno z informacijami, ki so prek nje na voljo, bi morala izpolnjevati zahteve
    iz Direktive (EU) 2019/882, da bi bila javnosti čim bolj dostopna in uporabna.
- id_elementa: rct_132
  tocka: 132
  vsebina: Nekateri sistemi UI, namenjeni stikom s fizičnimi osebami ali ustvarjanju
    vsebine, lahko predstavljajo posebna tveganja izdajanja za drugo osebo ali zavajanja,
    ne glede na to, ali se uvrščajo med sisteme visokega tveganja ali ne. V določenih
    okoliščinah bi zato za uporabo teh sistemov morale veljati posebne obveznosti
    glede preglednosti, brez poseganja v zahteve in obveznosti za visokotvegane sisteme
    UI, in ciljne izjeme, da bi upoštevali posebne potrebe na področju preprečevanja,
    odkrivanja in preiskovanja kaznivih dejanj. Zlasti bi bilo treba fizične osebe
    obvestiti, da so v interakciji s sistemom UI, razen če je to očitno z vidika fizične
    osebe, ki je razmeroma dobro obveščena, pozorna in preudarna, ob upoštevanju okoliščin
    in okvira uporabe. Pri izvajanju te obveznosti bi bilo treba upoštevati značilnosti
    fizičnih oseb, ki zaradi svoje starosti ali invalidnosti pripadajo ranljivim skupinam,
    kolikor je namen sistema UI tudi interakcija s temi skupinami. Poleg tega bi bilo
    treba fizične osebe obvestiti, kadar so izpostavljene sistemom UI, ki lahko z obdelavo
    njihovih biometričnih podatkov prepoznajo čustva ali namere teh oseb ali sklepajo
    o njih oziroma te osebe razvrstijo v posebne kategorije. Tovrstne posebne kategorije
    se lahko nanašajo na značilnosti, kot so spol, starost, barva las, barva oči,
    tetovaže, osebne lastnosti, etnično poreklo, osebne želje in interesi. Take informacije
    in obvestila bi bilo treba zagotoviti v invalidom dostopnih oblikah.
- id_elementa: rct_133
  tocka: 133
  vsebina: Različni sistemi UI lahko ustvarijo velike količine sintetičnih vsebin,
    ki jih ljudje vse težje razlikujejo od vsebin, ki jih ustvari človek, in verodostojnih
    vsebin. Široka razpoložljivost in večje zmogljivosti teh sistemov pomembno vplivajo
    na integriteto informacijskega ekosistema in zaupanje vanj, saj se pojavljajo
    nova tveganja dezinformacij in obsežnega prirejanja, goljufij, izdajanja za drugo
    osebo in zavajanja potrošnikov. Glede na navedene vplive, hiter tempo tehnološkega
    razvoja ter potrebo po novih metodah in tehnikah za sledenje izvoru informacij
    je primerno od ponudnikov navedenih sistemov zahtevati, da vključijo tehnične
    rešitve, ki v strojno berljivi obliki omogočajo označevanje in zaznavanje, da
    je izhodne podatke ustvaril ali priredil sistem UI in ne človek. Take tehnike
    in metode bi morale biti dovolj zanesljive, interoperabilne, učinkovite in robustne,
    kolikor je to tehnično izvedljivo, ob upoštevanju razpoložljivih tehnik ali kombinacije
    takih tehnik, kot so vodni žigi, prepoznavanje metapodatkov, kriptografske metode
    za dokazovanje izvora in pristnosti vsebine, metode beleženja, prstni odtisi ali
    druge tehnike, kot je ustrezno. Ponudniki bi morali pri izvajanju te obveznosti
    upoštevati tudi posebnosti in omejitve različnih vrst vsebin ter zadevni tehnološki
    in tržni razvoj na tem področju, pokazatelj katerega so splošno priznani najsodobnejši
    tehnološki dosežki. Takšne tehnike in metode se lahko izvajajo na ravni sistema
    UI ali na ravni modela UI, vključno z modeli UI za splošne namene, ki ustvarjajo
    vsebino, da se ponudniku sistema UI nižje v verigi omogoči lažje izpolnjevanje
    te obveznosti. Da bi ta obveznost označevanja ostala sorazmerna, je primerno predvideti,
    da ne bi smela zajemati sistemov UI, ki zagotavljajo predvsem podporno funkcijo
    za standardno urejanje, ali sistemov UI, ki ne spreminjajo bistveno vhodnih podatkov,
    ki jih zagotovi uvajalec, ali njihove semantike.
- id_elementa: rct_134
  tocka: 134
  vsebina: Poleg tehničnih rešitev, ki jih uporabljajo ponudniki sistema UI, bi morali
    uvajalci, ki sistem UI uporabljajo za ustvarjanje ali prirejanje slikovnih, zvočnih
    ali video vsebin, ki v znatni meri spominjajo na obstoječe osebe, predmete, mesta
    ali dogodke in bi se osebi zmotno zdele verodostojne ali resnične (globoki ponaredki),
    na jasen in razpoznaven način tudi razkriti, da je bila vsebina umetno ustvarjena
    ali prirejena, tako da ustrezno označijo izhodne podatke UI in razkrijejo njihov
    umetni izvor. Skladnost s to obveznostjo glede preglednosti se ne bi smela razlagati
    tako, da pomeni, da uporaba sistema UI ali njegovih izhodnih podatkov ovira pravico
    do svobode izražanja ter pravico do svobode umetnosti in znanosti, ki ju zagotavlja
    Listina, zlasti kadar je vsebina del očitno ustvarjalnega, satiričnega, umetniškega,
    izmišljenega ali podobnega dela ali programa, ob upoštevanju ustreznih zaščitnih
    ukrepov za pravice in svoboščine tretjih oseb. V teh primerih je obveznost glede
    preglednosti za globoke ponaredke iz te uredbe omejena na to, da se obstoj tako
    ustvarjenih ali prirejenih vsebin ustrezno razkrije na način, ki ne ovira prikazovanja
    dela ali uživanja v njem, vključno z njegovo običajno eksploatacijo in uporabo,
    ob ohranjanju uporabnosti in kakovosti dela. Primerno je tudi predvideti podobno
    obveznost razkritja v zvezi z besedilom, ustvarjenim ali prirejenim z UI, če je
    objavljeno z namenom obveščanja javnosti o zadevah javnega interesa, razen če
    je vsebino, ustvarjeno z UI, pregledal človek ali urednik, ob tem pa fizična ali
    pravna oseba nosi uredniško odgovornost za objavo vsebine.
- id_elementa: rct_135
  tocka: 135
  vsebina: Komisija lahko brez poseganja v obvezno naravo in polno uporabo obveznosti
    glede preglednosti prav tako spodbuja in olajšuje pripravo kodeksov prakse na
    ravni Unije, da se olajša učinkovito izvajanje obveznosti v zvezi z odkrivanjem
    in označevanjem umetno ustvarjenih ali prirejenih vsebin, po potrebi vključno
    s podporo praktičnim ureditvam za omogočanje dostopa do mehanizmov odkrivanja,
    in olajšanje sodelovanja z drugimi akterji vzdolž verige vrednosti, razširjanje
    vsebine ali preverjanje njene pristnosti in izvora, da se javnosti omogoči učinkovito
    razlikovanje vsebin, ustvarjenih z UI.
- id_elementa: rct_136
  tocka: 136
  vsebina: Obveznosti za ponudnike in uvajalce nekaterih sistemov UI iz te uredbe,
    da omogočijo odkrivanje in razkrivanje dejstva, da so izhodni podatki teh sistemov
    umetno ustvarjeni ali prirejeni, so še zlasti pomembne, da se olajša učinkovito
    izvajanje Uredbe (EU) 2022/2065. To velja zlasti za obveznosti za ponudnike zelo
    velikih spletnih platform ali zelo velikih spletnih iskalnikov, da prepoznajo
    in zmanjšajo sistemska tveganja, ki lahko izhajajo iz razširjanja umetno ustvarjenih
    ali prirejenih vsebin, zlasti tveganje dejanskih ali predvidljivih negativnih
    učinkov na demokratične procese, državljansko razpravo in volilne procese, tudi
    z dezinformacijami. Zahteva za označevanje s sistemi UI ustvarjenih vsebin na
    podlagi te uredbe ne posega v obveznost iz člena 16(6) Uredbe (EU) 2022/2065,
    da ponudniki storitev gostovanja obravnavajo prijave nezakonitih vsebin, prejete
    na podlagi člena 16(1) navedene uredbe, ter ne bi smela vplivati na oceno in odločitev
    o nezakonitosti določene vsebine. To oceno bi bilo treba opraviti izključno ob
    upoštevanju pravil, ki urejajo zakonitost vsebine.
- id_elementa: rct_137
  tocka: 137
  vsebina: Skladnosti z navedenimi obveznostmi glede preglednosti za sisteme UI iz
    te uredbe ne bi smeli razlagati tako, da pomeni, da je uporaba sistema UI ali
    njegovih izhodnih podatkov zakonita na podlagi te uredbe ali drugega prava Unije
    in prava držav članic, ter ne bi smela posegati v druge obveznosti uvajalcev sistemov
    UI glede preglednosti, določene v pravu Unije ali nacionalnem pravu.
- id_elementa: rct_138
  tocka: 138
  vsebina: UI je hitro razvijajoča se skupina tehnologij, ki zahteva regulativni nadzor
    ter varen in nadzorovan prostor za eksperimentiranje, ob zagotavljanju odgovornih
    inovacij ter vključevanja ustreznih zaščitnih ukrepov in ukrepov za zmanjšanje
    tveganj. Da bi zagotovili pravni okvir, ki spodbuja inovacije ter je primeren
    za prihodnost in odporen na motnje, bi morale države članice zagotoviti, da njihovi
    nacionalni pristojni organi na nacionalni ravni vzpostavijo vsaj en regulativni
    peskovnik za UI, da bi olajšali razvoj in testiranje inovativnih sistemov UI pod
    strogim regulativnim nadzorom, preden se ti sistemi dajo na trg ali kako drugače
    v uporabo. Države članice bi lahko to obveznost izpolnile tudi s sodelovanjem
    v že obstoječih regulativnih peskovnikih ali z vzpostavitvijo peskovnika skupaj
    s pristojnimi organi ene ali več držav članic, če tako sodelovanje sodelujočim
    državam članicam zagotavlja enakovredno raven nacionalne pokritosti. Regulativni
    peskovniki za UI bi lahko bili vzpostavljeni v fizični, digitalni ali hibridni
    obliki ter za fizične in digitalne izdelke. Organi, ki vzpostavijo regulativne
    peskovnike za UI, bi morali tudi zagotoviti, da imajo ti peskovniki ustrezne vire
    za svoje delovanje, vključno s finančnimi in človeškimi viri.
- id_elementa: rct_139
  tocka: 139
  vsebina: Cilji regulativnih peskovnikov za UI bi morali biti spodbujanje inovacij
    na področju UI z vzpostavitvijo nadzorovanega okolja za eksperimentiranje in testiranje
    v fazi razvoja ter pred trženjem, da se zagotovi skladnost inovativnih sistemov
    UI s to uredbo ter drugim ustreznim pravom Unije in nacionalnim pravom. Poleg
    tega bi moral biti cilj regulativnih peskovnikov za UI okrepitev pravne varnosti
    za inovatorje ter nadzora pristojnih organov in njihovega razumevanja priložnosti,
    nastajajočih tveganj in vplivov uporabe UI, olajšanje regulativnega učenja za
    organe in podjetja, tudi zaradi prihodnjih prilagoditev pravnega okvira, podpiranje
    sodelovanja in izmenjave najboljših praks z organi, vključenimi v regulativni
    peskovnik za UI, pa tudi pospešitev dostopa do trgov, med drugim z odpravo ovir
    za MSP, vključno z zagonskimi podjetji. Regulativni peskovniki za UI bi morali
    biti široko dostopni po vsej Uniji, posebno pozornost pa bi bilo treba nameniti
    njihovi dostopnosti za MSP, vključno z zagonskimi podjetji. Sodelovanje v regulativnem
    peskovniku za UI bi moralo biti osredotočeno na vprašanja, ki ustvarjajo pravno
    negotovost za ponudnike in potencialne ponudnike pri inovacijah, eksperimentiranju
    z UI v Uniji in prispevanju k regulativnemu učenju, ki temelji na dokazih. Nadzor
    sistemov UI v regulativnem peskovniku za UI bi zato moral zajemati njihov razvoj,
    učenje, testiranje in validacijo, preden so sistemi dani na trg ali v uporabo,
    ter pojem in pojav bistvenih sprememb, zaradi katerih bi lahko bil potreben nov
    postopek ugotavljanja skladnosti. Vsa pomembna tveganja, prepoznana med razvojem
    in testiranjem takih sistemov UI, bi bilo treba ustrezno zmanjšati, če to ni mogoče,
    pa postopek razvoja in testiranja ustaviti. Kadar je primerno, bi morali pristojni
    nacionalni organi, ki vzpostavijo regulativne peskovnike za UI, sodelovati z drugimi
    ustreznimi organi, vključno s tistimi, ki nadzirajo varstvo temeljnih pravic,
    in bi lahko omogočili sodelovanje drugih akterjev v ekosistemu UI, kot so nacionalne
    ali evropske organizacije za standardizacijo, priglašeni organi, centri za testiranje
    in eksperimentiranje, laboratoriji za raziskave in eksperimentiranje, evropska
    vozlišča za digitalne inovacije ter ustrezne organizacije deležnikov in civilne
    družbe. Za zagotovitev enotnega izvajanja po vsej Uniji in ekonomije obsega je
    primerno določiti skupna pravila za izvajanje regulativnih peskovnikov za UI in
    okvir za sodelovanje med ustreznimi organi, vključenimi v nadzor peskovnikov.
    Regulativni peskovniki za UI, vzpostavljeni na podlagi te uredbe, ne bi smeli
    posegati v drugo pravo, ki omogoča vzpostavitev drugih peskovnikov, katerih namen
    je zagotoviti skladnost s pravom, ki ni ta uredba. Ustrezni pristojni organi,
    odgovorni za te druge regulativne peskovnike, bi morali, kadar je primerno, upoštevati
    koristi uporabe teh peskovnikov tudi za namen zagotavljanja skladnosti sistemov
    UI s to uredbo. Po dogovoru med pristojnimi nacionalnimi organi in udeleženci
    v regulativnem peskovniku za UI se lahko testiranje v realnih razmerah izvaja
    in nadzira tudi v okviru regulativnega peskovnika za UI.
- id_elementa: rct_140
  tocka: 140
  vsebina: Ta uredba bi morala zagotoviti pravno podlago, da ponudniki in potencialni
    ponudniki v regulativnem peskovniku za UI osebne podatke, zbrane za druge namene,
    uporabijo za razvoj nekaterih sistemov UI v javnem interesu v okviru regulativnega
    peskovnika za UI samo pod določenimi pogoji v skladu s členom 6(4) in členom 9(2),
    točka (g), Uredbe (EU) 2016/679, členi 5, 6 in 10 Uredbe (EU) 2018/1725 ter brez
    poseganja v člen 4(2) in člen 10 Direktive (EU) 2016/680. Vse druge obveznosti
    upravljavcev podatkov in pravice posameznikov, na katere se nanašajo osebni podatki,
    na podlagi uredb (EU) 2016/679 in (EU) 2018/1725 ter Direktive (EU) 2016/680 se
    še naprej uporabljajo. Ta uredba zlasti ne bi smela zagotavljati pravne podlage
    v smislu člena 22(2), točka (b), Uredbe (EU) 2016/679 in člena 24(2), točka (b),
    Uredbe (EU) 2018/1725. Ponudniki in potencialni ponudniki v regulativnemu peskovniku
    za UI bi morali zagotoviti ustrezne zaščitne ukrepe in sodelovati s pristojnimi
    organi, tudi z upoštevanjem njihovih smernic ter hitrim in dobronamernim ukrepanjem,
    da bi ustrezno zmanjšali vsa prepoznana znatna tveganja za varnost, zdravje in
    temeljne pravice, ki se lahko pojavijo med razvojem, testiranjem in eksperimentiranjem
    v tem peskovniku.
- id_elementa: rct_141
  tocka: 141
  vsebina: Da bi pospešili proces razvoja visokotveganih sistemov UI s seznama v eni
    od prilog k tej uredbi in njihovega dajanja na trg, je pomembno, da imajo tudi
    ponudniki ali potencialni ponudniki takih sistemov koristi od posebne ureditve
    za testiranje teh sistemov v realnih razmerah brez sodelovanja v regulativnem
    peskovniku za UI. Vendar bi bilo treba v takih primerih, ob upoštevanju možnih
    posledic takega testiranja za posameznike zagotoviti, da se s to uredbo za ponudnike
    ali potencialne ponudnike uvedejo ustrezna in zadostna jamstva in pogoji. Taka
    jamstva bi morala med drugim vključevati zahtevo, da je za sodelovanje fizičnih
    oseb pri testiranju v realnih razmerah potrebna informirana privolitev, razen
    ko gre za preprečevanje, odkrivanje in preiskovanje kaznivih dejanj, ko bi pridobitev
    informirane privolitve preprečila testiranje sistema UI. Privolitev posameznikov,
    da sodelujejo pri takem testiranju na podlagi te uredbe, se razlikuje od privolitve
    posameznikov, na katere se nanašajo osebni podatki, v obdelavo njihovih osebnih
    podatkov na podlagi ustrezne zakonodaje o varstvu podatkov in vanjo ne posega.
    Pomembno je tudi čim bolj zmanjšati tveganja in pristojnim organom omogočiti nadzor
    ter zato od potencialnih ponudnikov zahtevati, da imajo načrt testiranja v dejanskih
    razmerah, ki ga predložijo pristojnemu organu za nadzor trga, da testiranje registrirajo
    v namenskih delih podatkovne zbirke EU, ob upoštevanju nekaterih omejenih izjem,
    da določijo omejitve obdobja, v katerem je mogoče opraviti testiranje, in da zahtevajo
    dodatne zaščitne ukrepe za osebe, ki pripadajo določenim ranljivim s skupinami,
    ter da imajo pisni dogovor, v katerem so opredeljene vloge in odgovornosti potencialnih
    ponudnikov in uvajalcev, ter učinkovit nadzor, ki ga izvaja usposobljeno osebje,
    vključeno v testiranje v realnih razmerah. Poleg tega je primerno predvideti dodatne
    zaščitne ukrepe za zagotovitev, da se lahko napovedi, priporočila ali odločitve
    sistema UI učinkovito izničijo in zanemarijo ter da so osebni podatki zaščiteni
    in izbrisani, ko posamezniki umaknejo privolitev za sodelovanje v testiranju,
    brez poseganja v njihove pravice, ki jih imajo kot posamezniki, na katere se nanašajo
    osebni podatki, na podlagi prava Unije o varstvu podatkov. Kar zadeva prenos podatkov,
    je primerno predvideti tudi, da bi bilo treba podatke, zbrane in obdelane za namene
    testiranja v realnih razmerah, prenesti v tretje države le, če se izvajajo ustrezni
    in veljavni zaščitni ukrepi na podlagi prava Unije, zlasti v skladu z osnovami
    za prenos osebnih podatkov na podlagi prava Unije o varstvu podatkov, medtem ko
    so za neosebne podatke ustrezni zaščitni ukrepi vzpostavljeni v skladu s pravom
    Unije, kot sta uredbi (EU) 2022/868 (42) in (EU) 2023/2854 (43) Evropskega parlamenta
    in Sveta.
- id_elementa: rct_142
  tocka: 142
  vsebina: Da bi zagotovili, da bo UI privedla do družbeno in okoljsko koristnih rezultatov,
    se države članice spodbuja, naj podpirajo in spodbujajo raziskave in razvoj rešitev
    UI v podporo družbeno in okoljsko koristnim rezultatom, kot so rešitve, ki temeljijo
    na umetni inteligenci, za povečanje dostopnosti za invalide, odpravo socialno-ekonomskih
    neenakosti ali doseganje okoljskih ciljev, in sicer z dodelitvijo zadostnih sredstev,
    vključno z javnimi sredstvi in financiranjem Unije, ter, kadar je ustrezno in
    pod pogojem, da so izpolnjena merila za upravičenost in izbor, zlasti upoštevajoč
    projekte, ki vključujejo takšne cilje Takšni projekti bi morali temeljiti na načelu
    interdisciplinarnega sodelovanja med razvijalci UI, strokovnjaki za neenakost
    in nediskriminacijo, dostopnost, potrošnike, okolje in digitalne pravice ter akademskimi
    krogi.
- id_elementa: rct_143
  tocka: 143
  vsebina: Za spodbujanje in zaščito inovacij je pomembno, da se upoštevajo interesi
    MSP, vključno z zagonskimi podjetji, ki so ponudniki ali uvajalci sistemov UI.
    V ta namen bi morale države članice razviti pobude, namenjene tem operaterjem,
    vključno z ozaveščanjem in sporočanjem informacij. Države članice bi morale MSP,
    vključno z zagonskimi podjetji, ki imajo registrirani sedež ali podružnico v Uniji,
    zagotoviti prednostni dostop do regulativnih peskovnikov za UI, če ti izpolnjujejo
    pogoje za upravičenost in merila za izbor, ter drugim ponudnikom in potencialnim
    ponudnikom ne preprečujejo dostopa do peskovnikov, če so izpolnjeni enaki pogoji
    in merila. Države članice bi morale uporabljati obstoječe kanale in po potrebi
    vzpostaviti nove namenske kanale za komunikacijo z MSP, vključno z zagonskimi
    podjetji, uvajalci, drugimi inovatorji in po potrebi z lokalnimi javnimi organi,
    da se MSP z zagotavljanjem smernic in odgovarjanjem na vprašanja o izvajanju te
    uredbe zagotovi podpora v celotnem razvojnem procesu. Ti kanali bi morali po potrebi
    sodelovati, da bi ustvarili sinergije in zagotovili homogenost svojih smernic
    za MSP, vključno z zagonskimi podjetji, in uvajalce. Države članice bi poleg tega
    morale olajševati sodelovanje MSP in drugih ustreznih deležnikov v postopkih razvoja
    standardizacije. Poleg tega bi se pri določanju pristojbin s strani priglašenih
    organov za ugotavljanje skladnosti morali upoštevati posebni interesi in potrebe
    ponudnikov, ki so MSP, vključno z zagonskimi podjetji. Komisija bi morala stroške
    certificiranja in skladnosti za MSP, vključno z zagonskimi podjetji, redno ocenjevati,
    in sicer s preglednimi posvetovanji, ter sodelovati z državami članicami za znižanje
    teh stroškov. Na primer, stroški prevajanja, povezani z obvezno dokumentacijo
    in komuniciranjem z organi, lahko predstavljajo znaten strošek za ponudnike in
    druge operaterje, zlasti tiste manjšega obsega. Države članice bi morale po možnosti
    zagotoviti, da je eden od jezikov, ki jih določijo in sprejmejo za dokumentacijo
    zadevnih ponudnikov in za komunikacijo z operaterji, jezik, ki ga na splošno razume
    največje možno število čezmejnih uvajalcev. Za obravnavanje posebnih potreb MSP,
    vključno z zagonskimi podjetji, bi morala Komisija na zahtevo Odbora zagotoviti
    standardizirane predloge za področja, zajeta v tej uredbi. Poleg tega bi morala
    Komisija dopolniti prizadevanja držav članic z zagotovitvijo enotne informacijske
    platforme, ki vsebuje enostavno uporabne informacije v zvezi s to uredbo za vse
    ponudnike in uvajalce, organiziranjem ustreznih komunikacijskih kampanj za ozaveščanje
    o obveznostih, ki izhajajo iz te uredbe, ter ocenjevanjem in spodbujanjem zbliževanja
    najboljših praks v postopkih javnega naročanja v zvezi s sistemi UI. Srednja podjetja,
    ki so bila do nedavno opredeljena kot mala podjetja v smislu Priloge k Priporočilu
    Komisije 2003/361/ES (44), bi morala imeti dostop do teh podpornih ukrepov, saj
    ta nova srednja podjetja včasih morda nimajo pravnih sredstev in niso pridobila
    ustreznih usposabljanj, potrebnih za zagotovitev ustreznega razumevanja te uredbe
    in skladnosti z njo.
- id_elementa: rct_144
  tocka: 144
  vsebina: Za spodbujanje in zaščito inovacij bi morali platforma za UI na zahtevo,
    vsi ustrezni programi in projekti Unije za financiranje, kot sta programa Digitalna
    Evropa in Obzorje Evropa, ki jih izvajajo Komisija in države članice na ravni
    Unije ali nacionalni ravni, prispevati k doseganju ciljev te uredbe.
- id_elementa: rct_145
  tocka: 145
  vsebina: K izvajanju te uredbe bi morali prispevati platforma za UI na zahtevo,
    evropska vozlišča za digitalne inovacije ter centri za testiranje in eksperimentiranje,
    ki so jih vzpostavile Komisija in države članice na ravni Unije ali nacionalni
    ravni, in sicer da bi čim bolj zmanjšali tveganja za izvajanje, ki so posledica
    pomanjkanja znanja in strokovnega znanja na trgu, ter da bi ponudnikom, predvsem
    MSP, vključno z zagonskimi podjetji, in priglašenim organom olajšali izpolnjevanje
    njihovih obveznosti iz te uredbe. Platforma za UI na zahtevo, evropska vozlišča
    za digitalne inovacije ter centri za preskušanje in eksperimentiranje lahko ponudnikom
    in priglašenim organom v okviru svojih mandatov in pristojnosti zagotavljajo zlasti
    tehnično in znanstveno podporo.
- id_elementa: rct_146
  tocka: 146
  vsebina: Poleg tega je zaradi majhnosti nekaterih operaterjev in da se zagotovi
    sorazmernost, kar zadeva stroške inovacij, primerno, da se mikropodjetjem omogoči
    izpolnjevanje ene od najdražjih obveznosti, tj. vzpostavitve sistema upravljanja
    kakovosti, na poenostavljen način, kar bi zmanjšalo upravno breme in stroške za
    ta podjetja in ne bi vplivalo na raven varstva in potrebo po skladnosti z zahtevami
    za visokotvegane sisteme UI. Komisija bi morala pripraviti smernice za opredelitev
    elementov sistema upravljanja kakovosti, ki jih morajo mikropodjetja izpolnjevati
    na ta poenostavljen način.
- id_elementa: rct_147
  tocka: 147
  vsebina: Primerno je, da Komisija organom, skupinam ali laboratorijem, ustanovljenim
    ali akreditiranim na podlagi katere koli ustrezne harmonizacijske zakonodaje Unije,
    ki izpolnjujejo naloge v okviru ugotavljanja skladnosti proizvodov ali pripomočkov,
    zajetih v navedeni harmonizacijski zakonodaji Unije, čim bolj olajša dostop do
    centrov za testiranje in eksperimentiranje. To velja zlasti za strokovne odbore,
    strokovne laboratorije in referenčne laboratorije na področju medicinskih pripomočkov
    na podlagi uredb (EU) 2017/745 in (EU) 2017/746.
- id_elementa: rct_148
  tocka: 148
  vsebina: S to uredbo bi bilo treba vzpostaviti okvir upravljanja, ki bi omogočal
    tako usklajevanje uporabe te uredbe in podporo uporabi na nacionalni ravni kot
    tudi krepitev zmogljivosti na ravni Unije in sodelovanje deležnikov s področja
    UI. Za učinkovito izvajanje in izvrševanje te uredbe je potreben okvir upravljanja,
    ki omogoča usklajevanje in pridobivanje centraliziranega strokovnega znanja na
    ravni Unije. Urad za UI je bil ustanovljen s sklepom Komisije (45) z mandatom
    razvijati strokovno znanje in zmogljivosti Unije na področju UI ter prispevati
    k izvajanju prava Unije o umetni inteligenci. Države članice bi morale olajšati
    naloge Urada za UI, da bi podpirale razvoj strokovnega znanja in zmogljivosti
    Unije na ravni Unije ter okrepile delovanje enotnega digitalnega trga. Poleg tega
    bi bilo treba ustanoviti odbor, sestavljen iz predstavnikov držav članic, znanstveni
    odbor za vključitev znanstvene skupnosti in svetovalni forum, da se omogoči prispevanje
    deležnikov k izvajanju te uredbe na ravni Unije in nacionalni ravni. Razvoj strokovnega
    znanja in zmogljivosti Unije bi moral vključevati tudi uporabo obstoječih virov
    in strokovnega znanja, zlasti s pomočjo sinergij s strukturami, vzpostavljenimi
    v okviru izvrševanja drugega prava na ravni Unije, in sinergij s povezanimi pobudami
    na ravni Unije, kot so Skupno podjetje EuroHPC ter centri za testiranje in eksperimentiranje
    na področju UI v okviru programa Digitalna Evropa.
- id_elementa: rct_149
  tocka: 149
  vsebina: Da bi omogočili nemoteno, učinkovito in harmonizirano izvajanje te uredbe,
    bi bilo treba ustanoviti Odbor. Odbor bi moral odražati različne interese ekosistema
    UI in sestavljati bi ga morali predstavniki držav članic. Odgovoren bi moral biti
    za številne svetovalne naloge, med drugim za izdajanje mnenj, priporočil in nasvetov
    ali za prispevanje k dajanju smernic o zadevah, povezanih z izvajanjem te uredbe,
    vključno z zadevami glede izvrševanja, tehničnimi specifikacijami ali obstoječimi
    standardi v zvezi z zahtevami iz te uredbe, ter za svetovanje Komisiji ter državam
    članicam in njihovim pristojnim nacionalnim organom pri posebnih vprašanjih v zvezi
    z UI. Da bi državam članicam omogočili nekaj prožnosti pri imenovanju njihovih
    predstavnikov v Odbor, so lahko ti predstavniki katere koli osebe, ki pripadajo
    javnim subjektom, ter bi morale imeti ustrezne pristojnosti in pooblastila za
    lažje usklajevanje na nacionalni ravni in prispevanje k izpolnjevanju nalog Odbora.
    Odbor bi moral ustanoviti dve stalni podskupini, da bi zagotovili platformo za
    sodelovanje in izmenjavo med organi za nadzor trga in priglasitvenimi organi o vprašanjih,
    povezanih z nadzorom trga oziroma priglašenimi organi. Stalna podskupina za nadzor
    trga bi morala delovati kot skupina za upravno koordinacijo (ADCO) za to uredbo
    v smislu člena 30 Uredbe (EU) 2019/1020. V skladu s členom 33 navedene uredbe
    bi morala Komisija podpirati dejavnosti stalne podskupine za nadzor trga z ocenjevanji
    ali študijami trga, zlasti z namenom opredelitve vidikov te uredbe, pri katerih
    je potrebno posebno in nujno usklajevanje med organi za nadzor trga. Odbor lahko
    ustanovi druge stalne ali začasne podskupine za preučitev posebnih vprašanj. Po
    potrebi bi moral sodelovati tudi z ustreznimi organi, strokovnimi skupinami in
    mrežami Unije, dejavnimi v okviru ustreznega prava Unije, zlasti tudi s tistimi,
    dejavnimi na podlagi ustreznega prava Unije o podatkih, digitalnih proizvodih
    in storitvah.
- id_elementa: rct_150
  tocka: 150
  vsebina: Za zagotavljanje sodelovanja deležnikov pri izvajanju in uporabi te uredbe,
    bi bilo treba vzpostaviti svetovalni forum, ki bi Odboru in Komisiji svetoval
    in jima zagotavljal tehnično strokovno znanje. Da bi zagotovili raznoliko in uravnoteženo
    zastopanost deležnikov glede na komercialne in nekomercialne interese, znotraj
    kategorije poslovnih interesov pa v zvezi z MSP in drugimi podjetji, bi moral
    biti svetovalni forum med drugim sestavljen iz predstavnikov industrije, zagonskih
    podjetij, MSP, akademskih krogov, civilne družbe, vključno s socialnimi partnerji,
    pa tudi Agencije za temeljne pravice, ENISA, Evropskega odbora za standardizacijo
    (CEN), Evropskega odbora za elektrotehniško standardizacijo (CENELEC) in Evropskega
    inštituta za telekomunikacijske standarde (ETSI).
- id_elementa: rct_151
  tocka: 151
  vsebina: Za podporo izvajanju in izvrševanju te uredbe, zlasti dejavnosti spremljanja,
    ki jih v zvezi z modeli UI za splošne namene izvaja Urad za UI, bi bilo treba
    ustanoviti znanstveni odbor neodvisnih strokovnjakov. Neodvisni strokovnjaki,
    ki sestavljajo znanstveni odbor, bi morali biti izbrani zaradi najnovejšega znanstvenega
    ali tehničnega strokovnega znanja na področju UI in bi morali svoje naloge opravljati
    nepristransko in objektivno ter zagotavljati zaupnost informacij in podatkov,
    pridobljenih pri izvajanju njihovih nalog in dejavnosti. Da bi omogočili okrepitev
    nacionalnih zmogljivosti, potrebnih za učinkovito izvrševanje te uredbe, bi morale
    imeti države članice možnost, da strokovnjake, ki sestavljajo znanstveni odbor,
    zaprosijo, da jim pomagajo pri dejavnostih izvrševanja.
- id_elementa: rct_152
  tocka: 152
  vsebina: Da bi podprli ustrezno izvrševanje v zvezi s sistemi UI in okrepili zmogljivosti
    držav članic, bi bilo treba vzpostaviti podporne strukture Unije za testiranje
    UI in jih dati na voljo državam članicam.
- id_elementa: rct_153
  tocka: 153
  vsebina: Države članice imajo ključno vlogo pri uporabi in izvrševanju te uredbe.
    V zvezi s tem bi morala vsaka država članica za pristojne nacionalne organe za
    namen nadzora uporabe in izvajanja te uredbe imenovati vsaj en priglasitveni organ
    in vsaj en organ za nadzor trga. Države članice se lahko v skladu s svojimi specifičnimi
    nacionalnimi organizacijskimi značilnostmi in potrebami odločijo, da za opravljanje
    nalog pristojnih nacionalnih organov v smislu te uredbe imenujejo kateri koli
    javni subjekt. Da bi na strani držav članic izboljšali učinkovitost organizacije
    ter vzpostavili enotno kontaktno točko za stike z javnostjo in drugimi partnerji
    na ravni držav članic in Unije, bi morala vsaka država članica imenovati organ
    za nadzor trga, ki deluje kot enotna kontaktna točka.
- id_elementa: rct_154
  tocka: 154
  vsebina: Pristojni nacionalni organi bi svoja pooblastila morali izvajati neodvisno,
    nepristransko in brez predsodkov, da bi zaščitili objektivnost svojih dejavnosti
    in nalog ter zagotovili uporabo in izvajanje te uredbe. Člani teh organov bi se
    morali vzdržati vseh dejanj, ki niso združljiva z njihovimi dolžnostmi, in zanje
    bi se morala uporabljati pravila o zaupnosti na podlagi te uredbe.
- id_elementa: rct_155
  tocka: 155
  vsebina: Da bi zagotovili, da ponudniki visokotveganih sistemov UI izkušnje pri
    uporabi visokotveganih sistemov UI lahko upoštevajo za izboljšanje svojih sistemov
    ter postopka zasnove in razvoja ali da lahko pravočasno izvedejo morebitne popravne
    ukrepe, bi morali imeti vsi ponudniki vzpostavljen sistem spremljanja po dajanju
    na trg. Po potrebi bi spremljanje po dajanju na trg moralo vključevati analizo
    interakcije z drugimi sistemi UI, tudi drugimi napravami in programsko opremo.
    V spremljanje po dajanju na trg ne bi smeli biti zajeti občutljivi operativni
    podatki uvajalcev, ki so organi za preprečevanje, odkrivanje in preiskovanje kaznivih
    dejanj. Ta sistem je tudi ključen za zagotovitev učinkovitejše in pravočasnejše
    obravnave morebitnih tveganj, ki izhajajo iz sistemov UI, ki se po dajanju na
    trg ali v uporabo še naprej „učijo“. V zvezi s tem bi bilo treba od ponudnikov
    zahtevati tudi, da imajo vzpostavljen sistem za poročanje ustreznim organom o vseh
    resnih incidentih, ki so posledica uporabe njihovih sistemov UI, tj. incidentih
    ali okvarah, ki povzročijo smrt ali resno ogroženost zdravja, hude in nepopravljive
    motnje v upravljanju in delovanju kritične infrastrukture, kršitve obveznosti
    na podlagi prava Unije o zaščiti temeljnih pravic ali hudo škodo premoženju ali
    okolju.
- id_elementa: rct_156
  tocka: 156
  vsebina: Za zagotovitev ustreznega in učinkovitega izvrševanja zahtev in obveznosti
    iz te uredbe, ki je harmonizacijska zakonodaja Unije, bi bilo treba v celoti uporabljati
    sistem nadzora trga in skladnosti proizvodov, vzpostavljen z Uredbo (EU) 2019/1020.
    Organi za nadzor trga, imenovani na podlagi te uredbe, bi morali imeti vsa izvršilna
    pooblastila, določena v tej uredbi in Uredbi (EU) 2019/1020, ter bi morali svoja
    pooblastila in dolžnosti izvajati neodvisno, nepristransko in brez predsodkov.
    Čeprav za večino sistemov UI ne veljajo posebne zahteve in obveznosti iz te uredbe,
    lahko organi za nadzor trga sprejmejo ukrepe v zvezi z vsemi sistemi UI, če ti
    predstavljajo tveganje v skladu s to uredbo. Zaradi posebne narave institucij,
    agencij in organov Unije, ki spadajo na področje uporabe te uredbe, je za organ
    za nadzor trga, ki bo pristojen zanje, primerno imenovati Evropskega nadzornika
    za varstvo podatkov. To ne bi smelo posegati v imenovanje pristojnih nacionalnih
    organov s strani držav članic. Dejavnosti nadzora trga ne bi smele vplivati na
    zmožnost nadzorovanih subjektov, da svoje naloge opravljajo neodvisno, kadar je
    taka neodvisnost zahtevana po pravu Unije.
- id_elementa: rct_157
  tocka: 157
  vsebina: Ta uredba ne posega v pristojnosti, naloge, pooblastila in neodvisnost
    ustreznih nacionalnih javnih organov ali teles, ki nadzorujejo uporabo prava Unije
    o varstvu temeljnih pravic, tudi ne organov za enakost in organov za varstvo podatkov.
    Kadar je to potrebno za njihov mandat, bi morali imeti navedeni nacionalni javni
    organi ali telesa tudi dostop do kakršne koli dokumentacije, pripravljene na podlagi
    te uredbe. Določiti bi bilo treba poseben zaščitni postopek za zagotavljanje ustreznega
    in pravočasnega izvrševanja v zvezi s sistemi UI, ki predstavljajo tveganje za
    zdravje, varnost in temeljne pravice. Postopek za take sisteme UI, ki predstavljajo
    tveganje, bi bilo treba uporabljati za visokotvegane sisteme UI, ki predstavljajo
    tveganje, prepovedane sisteme, ki so bili dani na trg ali v uporabo oziroma se
    uporabljajo v skladu s prepovedanimi praksami iz te uredbe, in sisteme UI, ki
    predstavljajo tveganje in katerih dostopnost je bila omogočena v nasprotju z zahtevami
    glede preglednosti iz te uredbe.
- id_elementa: rct_158
  tocka: 158
  vsebina: Pravo Unije o finančnih storitvah vključuje pravila in zahteve glede notranjega
    upravljanja in obvladovanja tveganj, ki veljajo za regulirane finančne institucije
    med opravljanjem teh storitev, tudi kadar uporabljajo sisteme UI. Za zagotovitev
    usklajene uporabe in izvrševanja obveznosti na podlagi te uredbe ter ustreznih
    pravil in zahtev iz pravnih aktov Unije o finančnih storitvah bi bilo treba pristojne
    organe za nadzor in izvrševanje navedenih pravnih aktov, zlasti pristojne organe,
    opredeljene v Uredbi (EU) št. 575/2013 Evropskega parlamenta in Sveta (46) ter
    direktivah 2008/48/ES (47), 2009/138/ES (48), 2013/36/EU (49), 2014/17/EU (50)
    in (EU) 2016/97 (51) Evropskega parlamenta in Sveta, glede na njihove zadevne
    pristojnosti imenovati za pristojne organe za namen nadzora izvajanja te uredbe,
    vključno z dejavnostmi nadzora trga, v zvezi s sistemi UI, ki jih zagotavljajo
    ali uporabljajo regulirane in nadzorovane finančne institucije, razen če se država
    članica ne odloči, da bo za opravljanje teh nalog nadzora trga imenovala drug
    organ. Ti pristojni organi bi morali imeti vsa pooblastila na podlagi te uredbe
    in Uredbe (EU) 2019/1020 za izvrševanje zahtev in obveznosti iz te uredbe, vključno
    s pooblastili za izvajanje naknadnih dejavnosti nadzora trga, ki jih lahko, če
    je to primerno, vključijo v svoje obstoječe nadzorne mehanizme in postopke na
    podlagi zadevnega prava Unije o finančnih storitvah. Primerno je predvideti, da
    bi morali nacionalni organi, ki so odgovorni za nadzor kreditnih institucij, ki
    jih ureja Direktiva 2013/36/EU, in sodelujejo v enotnem mehanizmu nadzora, vzpostavljenem
    z Uredbo Sveta (EU) št. 1024/2013 (52), kadar delujejo kot organi za nadzor trga
    na podlagi te uredbe, Evropski centralni banki nemudoma sporočiti vse informacije,
    pridobljene v okviru njihovih dejavnosti nadzora trga, ki bi lahko bile zanimive
    za naloge bonitetnega nadzora Evropske centralne banke, kot so določene v navedeni
    uredbi. Za nadaljnjo krepitev skladnosti med to uredbo in pravili, ki se uporabljajo
    za kreditne institucije, ki jih ureja Direktiva 2013/36/EU, je primerno v obstoječe
    obveznosti in postopke iz Direktive 2013/36/EU vključiti tudi nekatere postopkovne
    obveznosti ponudnikov v zvezi z obvladovanjem tveganj, spremljanjem po dajanju
    na trg ter dokumentacijo. Da bi se izognili prekrivanju, bi bilo treba predvideti
    tudi omejena odstopanja v zvezi s sistemom ponudnikov za upravljanje kakovosti
    in obveznostjo spremljanja, naloženo uvajalcem visokotveganih sistemov UI, če
    se ta uporabljajo za kreditne institucije, ki jih ureja Direktiva 2013/36/EU.
    Isto ureditev bi bilo treba uporabljati za zavarovalnice in pozavarovalnice ter
    zavarovalne holdinge na podlagi Direktive 2009/138/ES in zavarovalne posrednike
    na podlagi Direktive (EU) 2016/97 ter druge vrste finančnih institucij, za katere
    veljajo zahteve glede notranjega upravljanja, ureditev ali postopkov, vzpostavljenih
    na podlagi ustreznega prava Unije o finančnih storitvah, da se zagotovita doslednost
    in enaka obravnava v finančnem sektorju.
- id_elementa: rct_159
  tocka: 159
  vsebina: Vsak organ za nadzor trga za visokotvegane sisteme UI na področju biometrike,
    kot so navedeni v eni od prilog k tej uredbi, če se ti sistemi uporabljajo za
    namene preprečevanja, odkrivanja in preiskovanja kaznivih dejanj, migracij, azila
    in upravljanja nadzora meja ali za pravosodje in demokratične procese, bi moral
    imeti pooblastila za preiskovanje in popravne ukrepe, vključno vsaj s pooblastilom
    za pridobitev dostopa do vseh osebnih podatkov, ki se obdelujejo, in do vseh informacij,
    potrebnih za opravljanje njegovih nalog. Organi za nadzor trga bi morali imeti
    možnost, da svoja pooblastila izvajajo popolnoma neodvisno. Morebitne omejitve
    njihovega dostopa do občutljivih operativnih podatkov na podlagi te uredbe ne
    bi smele posegati v pooblastila, ki so jim podeljena z Direktivo (EU) 2016/680.
    Nobena izključitev glede razkritja podatkov nacionalnim organom za varstvo podatkov
    na podlagi te uredbe ne bi smela vplivati na sedanja ali prihodnja pooblastila
    teh organov zunaj področja uporabe te uredbe.
- id_elementa: rct_160
  tocka: 160
  vsebina: Organom za nadzor trga in Komisiji bi moralo biti omogočeno, da predlagajo
    skupne dejavnosti – vključno s skupnimi preiskavami, ki jih izvajajo organi za
    nadzor trga sami ali skupaj s Komisijo –, katerih cilj je spodbujanje skladnosti,
    odkrivanje neskladnosti, ozaveščanje ali zagotavljanje smernic v zvezi s to uredbo,
    kar zadeva posebne kategorije visokotveganih sistemov UI, za katere se ugotovi,
    da predstavljajo resno tveganje v dveh ali več državah članicah. Skupne dejavnosti
    za spodbujanje skladnosti bi bilo treba izvajati v skladu s členom 9 Uredbe (EU)
    2019/1020. Urad za UI bi moral zagotavljati usklajevalno podporo za skupne preiskave.
- id_elementa: rct_161
  tocka: 161
  vsebina: Pojasniti je treba odgovornosti in pristojnosti na ravni Unije in nacionalni
    ravni v zvezi z sistemi UI, ki temeljijo na modelih UI za splošne namene. Da bi
    se izognili prekrivanju pristojnosti, kadar sistem UI temelji na modelu UI za
    splošne namene ter kadar model in sistem zagotavlja isti ponudnik, bi moral biti
    za nadzor na ravni Unije pristojen Urad za UI, ki bi moral v ta namen imeti pooblastila
    organa za nadzor trga v smislu Uredbe (EU) 2019/1020. V vseh drugih primerih so
    za nadzor sistemov UI še naprej odgovorni nacionalni organi za nadzor trga. Vendar
    bi morali organi za nadzor trga za sisteme UI za splošne namene, ki jih lahko
    uvajalci neposredno uporabljajo za vsaj en namen, ki je razvrščen kot visoko tveganje,
    sodelovati z Uradom za UI pri izvedbi ocen skladnosti ter o tem ustrezno obvestili
    Odbor in druge organe za nadzor trga. Poleg tega bi morali imeti organi za nadzor
    trga možnost, da Urad za UI zaprosijo za pomoč, kadar organ za nadzor trga ne
    more zaključiti preiskave visokotveganega sistema UI, ker ne more dostopati do
    nekaterih informacij, ki se nanašajo na model UI za splošne namene, na katerem
    temelji visokotvegani sistem UI. V takih primerih bi se moral smiselno uporabljati
    postopek v zvezi s čezmejno medsebojno pomočjo iz poglavja VI Uredbe (EU) 2019/1020.
- id_elementa: rct_162
  tocka: 162
  vsebina: Da bi na ravni Unije čim bolje izkoristili centralizirano strokovno znanje
    in sinergije Unije, bi morala biti pooblastila za nadzor in izvrševanje obveznosti
    za ponudnike modelov UI za splošne namene v pristojnosti Komisije. Urad za UI
    bi moral imeti možnost, da izvede vse potrebne ukrepe za spremljanje učinkovitega
    izvajanja te uredbe v zvezi z modeli UI za splošne namene. Imeti bi moral možnost,
    da na lastno pobudo na podlagi rezultatov njegovih dejavnosti spremljanja ali
    na zahtevo organov za nadzor trga v skladu s pogoji iz te uredbe razišče morebitne
    kršitve pravil o ponudnikih modelov UI za splošne namene. Da bi podprli učinkovito
    spremljanje Urada za UI, bi bilo treba določiti možnost, da lahko ponudniki nižje
    v verigi vložijo pritožbe zaradi morebitnih kršitev pravil o ponudnikih modelov
    UI za splošne namene in sistemov UI.
- id_elementa: rct_163
  tocka: 163
  vsebina: Da bi dopolnili sisteme upravljanja modelov UI za splošne namene, bi moral
    znanstveni odbor prispevati k dejavnostim spremljanja Urada za UI, ki mu v nekaterih
    primerih lahko pošlje kvalificirana opozorila, ki sprožijo nadaljnje ukrepanje,
    kot so preiskave. To bi se moralo zgoditi, kadar znanstveni odbor utemeljeno sumi,
    da model UI za splošne namene predstavlja konkretno in prepoznavno tveganje na
    ravni Unije. To bi se prav tako moralo zgoditi, kadar znanstveni odbor utemeljeno
    sumi, da model UI za splošne namene izpolnjuje merila, na podlagi katerih bi moral
    biti razvrščen kot model UI za splošne namene s sistemskim tveganjem. Da se znanstvenemu
    svetu zagotovijo informacije, potrebne za opravljanje teh nalog, bi moral obstajati
    mehanizem, s katerim lahko znanstveni odbor zaprosi Komisijo, da od ponudnika
    zahteva dokumentacijo ali informacije.
- id_elementa: rct_164
  tocka: 164
  vsebina: Urad za UI bi moral imeti možnost, da sprejme potrebne ukrepe za spremljanje
    učinkovitega izvajanja in izpolnjevanja obveznosti za ponudnike modelov UI za
    splošne namene iz te uredbe. Urad za UI bi moral imeti možnost, da razišče morebitne
    kršitve v skladu s pooblastili na podlagi te uredbe, tudi tako, da zahteva dokumentacijo
    in informacije, izvaja ocenjevanje ter od ponudnikov modelov UI za splošne namene
    zahteva ukrepe. Pri izvajanju ocenjevanja in zato, da bi uporabili neodvisno strokovno
    znanje, bi moral Urad za UI imeti možnost vključiti neodvisne strokovnjake, da
    v njegovem imenu izvedejo ocenjevanje. Izpolnjevanje obveznosti bi moralo biti
    izvršljivo, med drugim z zahtevami za sprejetje ustreznih ukrepov, vključno z ukrepi
    za zmanjšanje tveganja v primeru prepoznanih sistemskih tveganj, ter z omejevanjem
    omogočanja dostopnosti modela na trgu, njegovim umikom ali odpoklicem. Kot zaščitni
    ukrepi, kadar je to potrebno poleg procesnih pravic iz te uredbe, bi morali imeti
    ponudniki modelov UI za splošne namene procesne pravice iz člena 18 Uredbe (EU)
    2019/1020, ki bi se morale uporabljati smiselno in brez poseganja v bolj specifične
    procesne pravice iz te uredbe.
- id_elementa: rct_165
  tocka: 165
  vsebina: Razvoj sistemov UI, ki niso visokotvegani sistemi UI, v skladu z zahtevami
    iz te uredbe lahko pripelje do večjega koriščenja etične in zaupanja vredne UI
    v Uniji. Ponudnike sistemov UI, ki niso sistemi visokega tveganja, bi bilo treba
    spodbujati k oblikovanju kodeksov ravnanja, vključno s povezanimi mehanizmi upravljanja,
    ki bodo namenjeni spodbujanju prostovoljne uporabe nekaterih ali vseh obveznih
    zahtev, ki se uporabljajo za visokotvegane sisteme UI, prilagojeni predvidenemu
    namenu sistemov in manjšemu tveganju ter bodo v njih upoštevane razpoložljive
    tehnične rešitve in najboljše prakse v industriji, kot so modeli in podatkovne
    kartice. Ponudnike in po potrebi uvajalce vseh sistemov UI, ne glede na to, ali
    so sistemi visokega tveganja ali ne, in modelov UI bi bilo treba spodbujati tudi
    k prostovoljni uporabi dodatnih zahtev, povezanih na primer z elementi etičnih
    smernic Unije za zaupanja vredno UI, okoljsko trajnostnostjo, ukrepi za pismenost
    na področju UI, zasnovo in razvojem sistemov UI, ki zagotavljata inkluzivnost
    in raznolikost, vključno s poudarkom na ranljivih osebah in dostopnostjo za invalide,
    sodelovanjem deležnikov, po potrebi s sodelovanjem ustreznih deležnikov, kot so
    podjetja in organizacije civilne družbe, akademski krogi, raziskovalne organizacije,
    sindikati in organizacije za varstvo potrošnikov, pri zasnovi in razvoju sistemov
    UI, ter z raznolikostjo razvojnih skupin, vključno z uravnoteženo zastopanostjo
    spolov. Da bi zagotovili učinkovitost prostovoljnih kodeksov ravnanja, bi morali
    ti temeljiti na jasnih ciljih in ključnih kazalnikih uspešnosti za merjenje doseganja
    teh ciljev. Prav tako bi jih bilo treba razvijati na inkluziven način, kot je
    ustrezno, ob sodelovanju ustreznih deležnikov, kot so podjetja in organizacije
    civilne družbe, akademski krogi, raziskovalne organizacije, sindikati in organizacije
    za varstvo potrošnikov. Komisija lahko pripravi pobude, tudi sektorske narave,
    da se omogoči zmanjšanje tehničnih ovir za čezmejno izmenjavo podatkov za razvoj
    UI, tudi na infrastrukturi za dostop do podatkov, ter semantično in tehnično interoperabilnost
    različnih vrst podatkov.
- id_elementa: rct_166
  tocka: 166
  vsebina: Pomembno je, da so sistemi UI, ki so povezani s proizvodi brez visokega
    tveganja v skladu s to uredbo in jim zato ni treba izpolnjevati zahtev za visokotvegane
    sisteme UI, kljub temu varni, ko so dani na trg ali v uporabo. Da bi prispevali
    k temu cilju, bi se Uredba (EU) 2023/988 Evropskega parlamenta in Sveta (53) uporabljala
    kot varnostna mreža.
- id_elementa: rct_167
  tocka: 167
  vsebina: Za zagotovitev zaupanja vrednega in konstruktivnega sodelovanja pristojnih
    organov na ravni Unije in nacionalni ravni bi morale vse strani, ki sodelujejo
    pri uporabi te uredbe, spoštovati zaupnost informacij in podatkov, ki so jih pridobili
    pri opravljanju svojih nalog, v skladu s pravom Unije ali nacionalnim pravom.
    Svoje naloge in dejavnosti bi morali opravljati tako, da varujejo zlasti pravice
    intelektualne lastnine, zaupne poslovne informacije in poslovne skrivnosti, učinkovito
    izvajanje te uredbe, javne in nacionalne varnostne interese, celovitost kazenskih
    in upravnih postopkov ter celovitost tajnih podatkov.
- id_elementa: rct_168
  tocka: 168
  vsebina: Skladnost s to uredbo bi morala biti izvršljiva z naložitvijo kazni in
    drugimi izvršilnimi ukrepi. Države članice bi morale sprejeti vse potrebne ukrepe
    za zagotovitev izvajanja določb te uredbe, tudi z določitvijo učinkovitih, sorazmernih
    in odvračilnih kazni za njihovo kršitev, in za upoštevanje načela ne bis in idem.
    Za okrepitev in uskladitev upravnih kazni za kršitev te uredbe bi bilo treba določiti
    zgornje meje za določitev upravnih glob za nekatere posebne kršitve. Države članice
    bi morale pri določanju višine glob v vsakem posameznem primeru upoštevati vse
    ustrezne okoliščine konkretne situacije, zlasti pa naravo, težo in trajanje kršitve
    ter njene posledice in velikost ponudnika, zlasti če je ponudnik MSP, vključno
    z zagonskim podjetjem. Evropski nadzornik za varstvo podatkov bi moral biti pooblaščen
    za nalaganje glob institucijam, agencijam in organom Unije, ki spadajo na področje
    uporabe te uredbe.
- id_elementa: rct_169
  tocka: 169
  vsebina: Izpolnjevanje obveznosti za ponudnike modelov UI za splošne namene, določenih
    na podlagi te uredbe, bi moralo med drugim biti izvršljivo z globami. V ta namen
    bi bilo treba določiti tudi ustrezne ravni glob za kršitev navedenih obveznosti,
    vključno z neizpolnjevanjem ukrepov, ki jih Komisija zahteva v skladu s to uredbo,
    ob upoštevanju ustreznih zastaralnih rokov v skladu z načelom sorazmernosti. Vse
    odločitve, ki jih Komisija sprejme na podlagi te uredbe, so podvržene nadzoru
    Sodišča Evropske unije v skladu s PDEU, vključno z neomejeno pristojnostjo Sodišča
    glede kazni na podlagi člena 261 PDEU.
- id_elementa: rct_170
  tocka: 170
  vsebina: Pravo Unije in nacionalno pravo fizičnim in pravnim osebam, na pravice
    in svoboščine katerih negativno vpliva uporaba sistemov UI, že zagotavljata učinkovita
    pravna sredstva. Brez poseganja v ta pravna sredstva lahko pritožbo pri ustreznem
    organu za nadzor trga vloži vsaka fizična ali pravna oseba, ki upravičeno meni,
    da je prišlo do kršitve te uredbe.
- id_elementa: rct_171
  tocka: 171
  vsebina: Osebe, na katere vpliva uporaba sistemov UI, bi morale imeti pravico do
    pojasnila, kadar odločitev uvajalca temelji predvsem na izhodnih podatkih nekaterih
    visokotveganih sistemov UI, ki spadajo na področje uporabe te uredbe, in kadar
    ima ta odločitev pravne učinke za te osebe ali nanje podobno znatno vpliva na
    način, za katerega menijo, da ima negativne učinke na njihovo zdravje, varnost
    in temeljne pravice. To pojasnilo bi moralo biti jasno in smiselno ter temelj,
    na podlagi katerega osebe, na katere vpliva uporaba sistemov UI, lahko uveljavljajo
    svoje pravice. Pravica do pojasnila se ne bi smela uporabljati za uporabo sistemov
    UI, za katere izjeme ali omejitve izhajajo iz prava Unije ali nacionalnega prava,
    temveč bi se morala uporabljati le, če ta pravica še ni določena na podlagi prava
    Unije.
- id_elementa: rct_172
  tocka: 172
  vsebina: Osebe, ki kot žvižgači opozarjajo na kršitve te uredbe, bi morale biti
    zaščitene na podlagi prava Unije. Za prijavo kršitev te uredbe in zaščito oseb,
    ki te kršitve prijavijo, bi se zato morala uporabljati Direktiva (EU) 2019/1937
    Evropskega parlamenta in Sveta (54).
- id_elementa: rct_173
  tocka: 173
  vsebina: Za zagotovitev, da se regulativni okvir lahko po potrebi prilagodi, bi
    bilo treba na Komisijo prenesti pooblastilo, da v skladu s členom 290 PDEU sprejme
    akte za spremembo pogojev, pod katerimi se sistem UI ne sme šteti za sistem visokega
    tveganja, seznama visokotveganih sistemov UI, določb o tehnični dokumentaciji,
    vsebine EU izjave o skladnosti, določb o postopkih ugotavljanja skladnosti, določb
    o vzpostavitvi visokotveganih sistemov UI, za katere bi se moral uporabljati postopek
    ugotavljanja skladnosti na podlagi ocene sistema upravljanja kakovosti in ocene
    tehnične dokumentacije, praga, meril uspešnosti in kazalnikov, tudi z njihovo
    dopolnitvijo, kot so opredeljeni v pravilih za razvrščanje modelov UI za splošne
    namene s sistemskim tveganjem, meril za označevanje modelov UI za splošne namene
    s sistemskim tveganjem, tehnične dokumentacije za ponudnike modelov UI za splošne
    namene in informacij o preglednosti za ponudnike modelov UI za splošne namene.
    Zlasti je pomembno, da se Komisija pri svojem pripravljalnem delu ustrezno posvetuje,
    tudi na ravni strokovnjakov, in da se ta posvetovanja izvedejo v skladu z načeli,
    določenimi v Medinstitucionalnem sporazumu z dne 13. aprila 2016 o boljši pripravi
    zakonodaje (55). Za zagotovitev enakopravnega sodelovanja pri pripravi delegiranih
    aktov Evropski parlament in Svet zlasti prejmeta vse dokumente sočasno s strokovnjaki
    iz držav članic, njuni strokovnjaki pa se lahko sistematično udeležujejo sestankov
    strokovnih skupin Komisije, ki zadevajo pripravo delegiranih aktov.
- id_elementa: rct_174
  tocka: 174
  vsebina: Glede na hiter tehnološki razvoj in tehnično strokovno znanje, potrebno
    za učinkovito izvajanje te uredbe bi morala Komisija oceniti in pregledati to
    uredbo do 2. avgusta 2029 in nato vsaka štiri leta ter poročati Evropskemu parlament
    in Svetu. Poleg tega bi morala Komisija ob upoštevanju posledic za področje uporabe
    te uredbe enkrat letno oceniti potrebo po spremembi seznama visokotveganih sistemov
    UI in seznama prepovedanih praks. Komisija bi morala do 2. avgusta 2028 in nato
    vsaka štiri leta oceniti tudi potrebo po spremembi seznama področij z visokim
    tveganjem iz ene od prilog k tej uredbi, sisteme UI, ki spadajo na področje uporabe
    obveznosti glede preglednosti, učinkovitost sistema nadzora in upravljanja ter
    napredek pri razvoju standardizacijskih dokumentov o energetsko učinkovitem razvoj
    modelov UI za splošno rabo, vključno s potrebo po nadaljnjih ukrepih ali dejavnostih,
    ter o tem poročati Evropskemu parlamentu in Svetu. Komisija bi morala do 2. avgusta
    2028 ter nato vsaka tri leta oceniti učinek in učinkovitost prostovoljnih kodeksov
    ravnanja za spodbujanje uporabe zahtev, ki veljajo za visokotvegane sisteme UI,
    za sisteme UI, ki niso visokotvegani sistemi UI, ter morebitnih drugih dodatnih
    zahtev za takšne sisteme UI.
- id_elementa: rct_175
  tocka: 175
  vsebina: Da se zagotovijo enotni pogoji za izvajanje te uredbe, bi bilo treba na
    Komisijo prenesti izvedbena pooblastila. Ta pooblastila bi bilo treba izvajati
    v skladu z Uredbo (EU) št. 182/2011 Evropskega parlamenta in Sveta (56).
- id_elementa: rct_176
  tocka: 176
  vsebina: Ker cilja te uredbe, in sicer izboljšati delovanje notranjega trga in spodbujati
    uvajanje na človeka osredotočene in zaupanja vredne UI, ob zagotavljanju visoke
    ravni varovanja zdravja, varnosti, temeljnih pravic iz Listine, vključno z demokracijo,
    pravno državo in varstvom okolja, pred škodljivimi učinki sistemov UI v Uniji
    ter podpiranju inovacij, države članice ne morejo zadovoljivo doseči, temveč se
    zaradi obsega ali učinka ukrepa lažje doseže na ravni Unije, lahko Unija sprejme
    ukrepe v skladu z načelom subsidiarnosti iz člena 5 PEU. V skladu z načelom sorazmernosti
    iz navedenega člena ta uredba ne presega tistega, kar je potrebno za doseganje
    navedenega cilja.
- id_elementa: rct_177
  tocka: 177
  vsebina: Da se zagotovita pravna varnost in ustrezno prilagoditveno obdobje za operaterje
    ter preprečijo motnje na trgu, vključno z zagotavljanjem neprekinjene uporabe
    sistemov UI, je primerno, da se ta uredba uporablja za visokotvegane sisteme UI,
    ki so bili dani na trg ali v uporabo pred splošnim datumom začetka njene uporabe,
    le, če se pri navedenih sistemih z navedenim datumom bistveno spremeni njihova
    zasnova ali predvideni namen. Primerno je pojasniti, da bi bilo treba v zvezi
    s tem koncept bistvene spremembe razumeti kot vsebinsko enakovreden pojmu bistvene
    spremembe, ki se uporablja samo za visokotvegane sisteme UI na podlagi te uredbe.
    Tako upravljavci sistemov UI, ki so komponente obsežnih informacijskih sistemov,
    vzpostavljenih s pravnimi akti iz ene od prilog k tej uredbi, kot tudi operaterji
    visokotveganih sistemov UI, ki naj bi jih uporabljali javni organi, bi morali
    izjemoma in glede na javno odgovornost sprejeti potrebne ukrepe za dosego skladnosti
    z zahtevami iz te uredbe do konca leta 2030 oziroma do 2. avgusta 2030.
- id_elementa: rct_178
  tocka: 178
  vsebina: Ponudnike visokotveganih sistemov UI se spodbuja, da že v prehodnem obdobju
    začnejo prostovoljno izpolnjevati ustrezne obveznosti iz te uredbe.
- id_elementa: rct_179
  tocka: 179
  vsebina: Ta uredba se uporablja od 2. avgusta 2026. Vendar bi bilo treba zaradi
    nesprejemljivega tveganja, povezanega z uporabo UI na določene načine, prepovedi
    ter splošne določbe te uredbe uporabljati že od 2. februarja 2025. Čeprav bodo
    te prepovedi polno učinkovale šele po vzpostavitvi upravljanja in izvrševanja
    te uredbe, je pomembno predvideti uporabo prepovedi, da se upoštevajo nesprejemljiva
    tveganja in zato, da bi to vplivalo na druge postopke, kot denimo v civilnem pravu.
    Poleg tega bi morala infrastruktura, povezana z upravljanjem in sistemom ugotavljanja
    skladnosti, začeti delovati pred 2. avgustom 2026, zato bi bilo treba določbe
    o priglašenih organih in strukturi upravljanja uporabljati od 2. avgusta 2025.
    Glede na hiter tehnološki napredek in sprejetje modelov UI za splošne namene bi
    bilo treba obveznosti za ponudnike modelov UI za splošne namene uporabljati od 2. avgusta
    2025. Kodekse prakse bi bilo treba pripraviti najpozneje do 2. maja 2025, da bi
    ponudniki lahko pravočasno dokazali skladnost. Urad za UI bi moral zagotavljati
    posodabljanje pravil in postopkov razvrščanja glede na tehnološki razvoj. Poleg
    tega bi morale države članice določiti pravila o kaznih, vključno z upravnimi
    globami, in o njih uradno obvestiti Komisijo ter do datuma začetka uporabe te
    uredbe zagotoviti, da jih bodo učinkovito izvajale. Zato bi bilo treba določbe
    o kaznih uporabljati od 2. avgusta 2025.
- id_elementa: rct_180
  tocka: 180
  vsebina: V skladu s členom 42(1) in (2) Uredbe (EU) 2018/1725 je bilo opravljeno
    posvetovanje z Evropskim nadzornikom za varstvo podatkov in Evropskim odborom
    za varstvo podatkov, ki sta dala mnenje 18. junija 2021 –
